D83JF6VKJFR7D		9788804639701		00000015	16 ottobre 2014		4

La più famosa opera di Stoker non può essere certo una delusione.
La narrazione è superba così come lo è il coinvolgimento del lettore; questo spendido romanzo ci riporta indietro nel tempo, quando tra carrozze e arazzi dell'800, si svolgono le avventure ed intrecci quasi "Thriller" dei protagonisti.
La storia è scritta a mò di diario, raccontata da tre personaggi/protagonisti del libro Jonathan Harker un avvocato che viaggia fino in Transilvania per curare un acquisto di un inglese:Il conte Dracula;Mina Murray fidanzata di Jonathan;Van Helsing noto professore che diventerà un bravo cacciatore di vampiri; e qualche personaggio di contorno.
**SPOILER**
Jonathan è un avvocato che lavora a Londra e per mezzo del suo capo deve occuparsi della vendita di un immobile di un cliente Inglese sito in Transilvania che poi si scoprirà essere Il Conte Dracula.
Jonathan avrà a che fare con un personaggio molto singolare,spettrale e dalle bizzarre usanze..tanto da spingerlo a sbirciare tra le sue cose private. Scoprirà le sue donne/Vampire, il suo mondo peccaminoso e pieno di lati oscuri, fino ad ammalarsi, perchè lo stesso Dracula si nutre della sua vita umana.
Mina accorrerà in suo aiuto...e accadrà l'inatteso, un Dracula fino ad allora crudele e senza cuore, s'innamorerà della dolce e candida Mina mostrando un lato quasi umano, dell'orrenda bestia che si cela dietro questo personaggio.
Le cose si complicheranno non poco, ma ad accorrere in loro aiuto arriverà il professor Van Helsing e una troupe di fidati amici che aiuteranno i due fidanzati (sposati successivamente) fino ad arrivare ad uno splendido epilogo del romanzo.

Bram Stoker scrittore dell'800, con la narrativa di Dracula ha tirato fuori un personaggio del tutto APOCRIFO per l'epoca, un personaggio peccaminoso, lussurioso, assetato di sangue (nel vero senso del termine) che mai un lettore dell'epoca si sarebbe sognato d'immaginare.
Spesso, molte trasfigurazione del mostruoso protagonista, sono lati nascosti dello stesso scrittore, tutte le repressioni sessuali che all'epoca erano solo un tabù...bhè con Dracula, Bram Stoker conquisterà il grande pubblico solo anni ed anni più tardi.
Lo svolgersi di questo romanzo è davvero molto coinvolgente, il lettore però che si aspetta scene splatter rimarrà molto deluso, perchè la vera idea del Conte Dracula è di un astuto gentiluomo dotato di grande furbizia e signorilità in ogni sua forma di peccato. Sono convinta che ogni donna vorrebbe avere vicino a se un "pezzetto" del Conte Dracula. Forse gli appassionati del grande schermo potranno vagamente ritrovare qualcosa nel film intitolato proprio "Dracula di Bram Stoker" i F.F: Coppola degli anni 90, ma perdonatemi se vi dico che sia il finale che lo svolgimento della storia, non sono proprio conformi al romanzo reale e non gli rendono affatto giustizia, mi dispiace per lo stesso Coppola.
Dracula di Bram Stoker è un romanzo lineare, coinvolgente, lessicalmente impeccabile, avvincente e totalmente promosso. Personaggi duttili si sposano con il contesto tetro che viene ricreato intorno al personaggio principale, scene sempre nuove che vi terranno con il fiato sospeso, incollati al libro!
Un vero HORROR dove non esiste altro che la psicologia, il coinvolgimento psicologico del lettore e il pieno interesse nel sapere come andrà a finire. Ogni lato del carattere dei personaggi è descritto intenzionalmente mettendo in risalto i limiti dell'epoca senza lasciare al caso neanche l'entrata di nuovi personaggi che contornani i principali e colmano quei "limiti" sfiorando,fino a immergersi completamente, in quei lati bui che erano ritenuti proibiti in quegli anni.
Vezzeggiativo è dire solamente"bello" a questo racconto, merita un ECCELLENTE a pieni voti. Tutti dovrebbero leggerlo, soprattutto gli amanti dell'HORROR, ma horror vero, niente tecniche "acchiappa lettori" quali flashback furbeschi.

C05JKMGNV74FD		9788804627807		00000014	17 ottobre 2013		4,5

Come non rimanere affascinati dalla penna di Edgar Allan Poe? Un lettore obiettivo, amante del genere, non può fare a meno di riconoscere il genio di quest'autore, che è stato un vero e proprio precursore del racconto poliziesco e dell'orrore. Un'ispirazione per un'infinità di autori e di un'influenza talmente profonda da propagarsi anche ai giorni nostri. I suoi racconti sono qualcosa di unico, e tra loro ce ne sono alcuni che risultano davvero memorabili.

Orrore, genio, follia, amore. C'è un po' di tutto nel frutto della mente di Poe. Il mondo e le tetre vicende che dipinge magistralmente inglobano in sé tanti aspetti della realtà, dell'animo umano. Ed è proprio l'animo umano che egli scruta più a fondo e, come solo pochi autori possono, scende intrepidamente ad analizzarne gli angoli più bui e oscuri. Il naturale e il soprannaturale si fondono in un'armoniosa unione, realtà e fantasia diventano l'una parte dell'altra senza escludersi, pur restando indipendenti e autonome. Il mondo di Poe è spaventosamente reale pur presentando aspetti che nella nostra mente appaiono irreali. Quel che è più terrificante però, non è la natura oscura delle vicende narrate, non è la presenza del soprannaturale, non sono gli scenari macabri; a far più paura è la realtà.
Perché? Essa rimane terrificante anche se affiancata da macabre fantasie, e fa ancor più effetto perché sappiamo che essa non è una mera invenzione di una mente geniale. Essa è per l'appunto realtà, e in quanto tale viene associata dalla nostra mente a una cosa che siamo costretti ad affrontare; la nostra mente sa che non c'è nulla di più pericoloso per l'uomo di sè stesso, di quello che è capace di fare, degli angoli oscuri del suo cuore.
Uccidere le oscurità interiori e immateriali è immensamente più difficile che distruggere quelle palpabili. Questo, Edgar Allan Poe lo sapeva, e ce lo ha trasmesso in un modo che solo un grande genio poteva coniare.

"Ci sono segreti che non si lasciano svelare. Gli uomini muoiono di notte nei loro letti, stringendo le mani di confessori simili a spettri, guardandoli negli occhi e implorando pietà; muoiono con la disperazione nel cuore, con la gola attanagliati a dalle convulsioni per l'orrore dei misteri che non si lasciano rivelare. A volte, ahimè, la coscienza degli uomini si carica di un fardello tanto orribile che riusciamo a liberarcene soltanto nella tomba. Così l'essenza del crimine rimane avvolta nel mistero."

N3F349FH34FHU		9788864110325		00000013	26 novembre 2009	4,5

Era il 1973 quando nelle sale cinematografiche di tutto il mondo faceva la sua comparsa “ L’ Esorcista “. Vero e proprio capolavoro del genere horror, la pellicola di William Friedkin sconvolse un pubblico non ancora abituato alla crudeltà e al terrore di certe immagini, tanto da diventare nel tempo uno dei film più imitati della storia.
L’ importanza del film è tale che pochi ricordano che fu tratto da un romanzo di William Peter Blatty datato 1971, a sua volta ispirato ad un probabile caso di possessione demoniaca avvenuto nel Maryland.
L’ unico difetto che riscontro nel romanzo è che non ha più segreti, ha ormai esaurito dopo ben 45 anni l’ effetto dei numerosi colpi di scena e delle sequenze inquietanti che riempiono le pagine.

Tutti conoscono la vicenda della dodicenne Regan MacNeil, figlia dell’ attrice Chris.
Una famiglia benestante immersa in una realtà rassicurante, una figlia modello. Fino a che le cose, lentamente, iniziano a cambiare. I colpi in soffitta, gli sbalzi di temperatura nella camera della bambina, le crisi di sonnambulismo, l’ amico immaginario, l’ improvvisa tendenza al turpiloquio e alla violenza fisica.
Entrano in gioco dottori,perfino preti. Spicca la figura di Padre Karras, un gesuita specializzato in psichiatria che attraversa una crisi di fede e che prende a cuore il caso della piccola Regan.
Cercano di spiegare l’ inspiegabile, l’ eterna lotta tra bene e male, tra fede e scienza.

La trama ossessiva oscilla tra la volontà di rifugiarsi nel porto sicuro delle spiegazioni razionali e plausibili ( isteria, autosuggestione, schizofrenia ) e il terrore di trovarsi al cospetto dell’ ignoto, del demonio, di ciò che si riteneva fossero soltanto antiche superstizioni medievali.
Semplicemente è successo che la tenera Regan un giorno si è svegliata e si è trasformata in un’ altra persona.
Per questo il testo è ancora così conturbante, perché al termine della lettura restiamo con la sensazione che possa accadere a chiunque. Perché il libro non parla di mostri o altre creature mitologiche tipiche del genere, bensì del Male che si insinua in un contesto quotidiano, normale, e che trova terreno fertile nelle nostre debolezze e nevrosi, nelle distrazioni e nelle disillusioni che ci portiamo dentro.

Colpiscono l’ impressionante perfezione strutturale del romanzo, la prosa raffinata e geometrica, la brillantezza dei dialoghi e ancora di più la profondità dell’ analisi psicologica degli indimenticabili personaggi, impareggiabile in alcune scene per qualità delle sfumature narrative e ricchezza contenutistica.

Cercare di commentare “ L’ Esorcista “ è un’ impresa ardua, quasi inutile.
Ci sono opere per le quali i riconoscimenti, la fama mantenuta nel tempo e le molteplici interpretazioni e imitazioni sono sufficienti a tracciarne un profilo di eccellenza.

VB8ENEDNDHY6T		9780140620306		00000012	12 aprile 1994		3,5

Nell'immensa produzione mondiale di letteratura sono pochi i libri che hanno lasciato una impronta sul modo stesso di pensare come ha fatto il romanzo di Mary Shelley.
Sin quasi dalla sua prima pubblicazione Frankenstein ed il suo demone hanno segnato l’immaginario collettivo tanto da introdurre uno stereotipo stesso ed innumerevoli modi di dire.
Era da molto tempo che questo libro era in lista d’attesa, ma non trovavo mai il “coraggio” di leggerlo, poiché sentivo troppo opprimente la presenza delle innumerevoli interpretazioni che ne avevano offuscato l’idea originale. Tra parentesi, l’unica che mi sentivo e sento, tutt'ora, di sottoscrivere appieno è la versione ironica datane dalla coppia Gene Wilder/Mel Brooks.
Ho cercato comunque di partire senza preconcetti, sapendo bene che il romanzo della Shelley nulla aveva a che fare con i vari mostri cinematografici o di altra natura, tuttavia, forse anche per questo la delusione è stata ancor più cocente.
L’opera s’è rivelata, purtroppo, una cosina fragile, inconsistente pur con tutte le scusanti che ho cercato di trovarle: scritto da una ragazza di diciannove anni, con limitate esperienze della vita e del Mondo; in un’epoca in cui queste invenzioni, tra la fantascienza e l’horror, muovevano ancora i primi incerti passi (non parliamo delle scoperte scientifiche su cui basarsi); condizionato pesantemente da tutta una serie di pregiudizi morali, sociali e religiosi, tipici del periodo.
Lo stile è appesantito da una ridondante aggettivazione, spesso leziosa e sdolcinata. I personaggi, quasi tutti almeno (perfino, entro certi limiti, il demone stesso), sono pervasi di una eccessiva, irrealistica e stucchevole bontà d’animo e generosità di sentimenti, del tutto distaccata dalla realtà. Insopportabile ed insostenibile la svenevolezza di Frankenstein che, ad ogni contrattempo, si fa venire un mancamento che lo prostra per mesi e mesi. Ma soprattutto sono inaccettabili le ragioni stesse del romanzo: il demone è rifiutato solo perché brutto? E’ vero che l’autrice viveva in un epoca in cui la rettitudine morale era associata anche alla bellezza fisica e, di lì a poco, Lombroso avrebbe codificato certi pregiudizi, ma anche così la cosa appare irrealistica, soprattutto per quanto riguarda Frankenstein che per mesi s’era dedicato alla costruzione di quel mostro. 
Sarebbe stato meglio giocare proprio sul concetto della immoralità di creare la vita, in competizione con Dio e con la presunzione di poter far meglio, per giustificare in modo molto più coerente, il generale rifiuto della creatura. 
Frankenstein abbandona a sé stante una creatura ignorante e ignara del mondo in cui è stata proiettata per concedersi un deliqui di alcuni mesi? Semplicemente ridicolo oltre che incosciente ed immorale (dei due il vero e unico mostro è proprio lui). Sarebbe come se un moderno biologo producesse un nuovo supervirus e lo abbandonasse dentro ad una fiala sul pavimento di un bar.
A tutto ciò si aggiungano due ulteriori gravissimi difetti che demoliscono definitivamente l’opera. Da un lato l’innumerevole caterva di falsi storici introdotti: la vicenda è ambientata nel 18° secolo, non si sa esattamente in che periodo, e vengono citate opere letterarie e situazioni ancora di là da venire. Dall'altro le situazioni di umorismo involontario che costellano la narrazione: il demone che impara a parlare, leggere, scrivere in perfetto francese osservando da un foro le lezioni impartite all’araba Safie dalla famiglia De Lacey e, poi, parla come un retore e cita Milton e … Shelley e disquisisce di concetti che non dovrebbe neppure conoscere (!!!); il demone che attraversa mari, monti e lande artiche con una facilità che rasenta il miracoloso, soprattutto se si pensa che si nutre solo di sporadiche ghiande e radici strappate al terreno; Frankenstein che si muove e, quel che è peggio, ragiona, in un suo mondo personale totalmente scollegato da logica e realtà. E questi sono solo alcuni degli esempi che si potrebbero portare.
In conclusione sono rimasto totalmente insoddisfatto dalla lettura. Scontento reso più forte dal fatto che, in fondo, speravo in qualcosa di meglio delle elaborazioni cinematografiche e, invece, queste forse hanno migliorato l’idea originale. Ma soprattutto la delusione deriva dal fatto che una idea intelligentissima e originalissima sia stata malamente sprecata, quando, invece, poteva dar vita ad un capolavoro letterario di prima grandezza, solo giocando su altri parametri in modo diverso: l’ambizione dello scienziato, l’amicizia, il senso di colpa, l’amore/odio, la discriminazione del “diverso”, etc. 
Mi rendo conto di non essere molto originale con questa mia critica (in passato l’opera di demolizione, portata avanti anche da voci autorevoli, è stata molto più feroce), ma non mi sento di ricercare gli elementi positivi, che peraltro esistono e, nei secoli, hanno consentito una rivalutazione generale del romanzo, proprio perché la cosa che più mi colpisce e l’occasione sprecata dall'autrice.

SFHJSE98F5DSA		9788868360269		00000011	04 maggio 2013		5

Come primo libro ho scelto di recensire proprio It, iniziato quasi per caso e probabilmente anche per una certa curiosità verso questo libro. 
Per prima cosa mi sento in dovere di precisare che a mio avviso si tratta di un grandissimo capolavoro, anche se non conosco bene questo genere quindi potrebbero benissimo esserci moltissimi libri superiori ad esso a mia insaputa, ma ne dubito.
In questo titolo forse, la chiave per la grandissima riuscita di tutto ciò, è stata l'essere assai prolisso si Stephen King e questa è la mia prima convinzione, perché è riuscito tramite l'esposizione di tutti i possibili dettagli a creare immagini vivide nella mia mente, permettendomi di immedesimarmi in maniera ottimale nelle varie vicende. Non bisogna dimenticare i nostri protagonisti, anch'essi perfettamente descritti e con dei caratteri e dei comportamenti che a mio avviso è difficile non amare. 
L'altro fattore che a mio avviso ha determinato il grande successo di It, sono i temi trattati che sono i più disparati e vanno dal tema adolescenziale con tutte le relative diramazioni, l'amicizia, l'amore, la visione del mondo adulto da parte di dei ragazzini, la maturazione e così via...e tutti ciò da a questo libro un buon peso per quanto riguarda anche i contenuti. 
La cosa che però più mi ha colpito è il "Club dei Perdenti", ovvero il gruppo di ragazzini protagonisti del libro, che mostra moltissime facce di possibili problemi che vanno a crearsi nell'età adolescenziale e che molto spesso sono motivo di bullismo nella nostra società. Ogni ragazzino ha i propri difetti, che non sto ad elencare visto che andrei sicuramente a semplificare troppo il tutto senza rendere pienamente giustizia ad essi, ma sono accomunati tutti da una cosa. Sono perseguitati dai bulli, e poi si scoprirà che tutti hanno visto almeno una volta It.
Che dire di It, in poche parole è difficile da delineare esattamente ciò che è It...forse addirittura non è possibile. It è ovunque, persino dentro tutti noi. 
It è la paura e tutte le nostre debolezze.
Ma non voglio rubarvi altro tempo, non mi resta altro da dire oltre al fatto che S. King è riuscito a creare un gran lavoro che è incalzante, riesce a lasciarti estremamente teso in alcune situazioni ma che risulta essere tutt'altro che scontato e banale.
Quindi che dire, spero che decidiate di affrontare questa lettura senza lasciarvi spaventare dalla mole dell'opera perché è veramente un peccato non leggere un libro del genere, che alla conclusione lascia un vuoto e un senso di perdita veramente grande.
Buona lettura

CNU8493WEYUGF		9788868361259		00000011	05 maggio 2013		4

Possiamo inquietarci, spaventarci, morire di paura leggendo e vedendo le pellicole con i temi dell’orrore classico, i più comuni, il vampiro, l’uomo lupo, lo zombie, il fantasma, ma in fin dei conti tutto l’orrore che si può provare, tutti gli spaventi, le palpitazioni, i salti dalla sedia, possono tutti indistintamente ricondursi alla paura per l’orrore più grande, indefinibile, nascosto finanche a se stessi, quello di cui non si parla mai, almeno in pubblico, quasi a volerlo celare ed esorcizzare nello stesso tempo: la morte.
In “Pet Sematary” Stephen King affronta, appunto, il gran tabù, l’orrore principe di cui tutti hanno paura, lui stesso compreso: la leggenda vuole che King abbia avuto più di un ripensamento prima di dare il proprio assenso alla pubblicazione di questo suo romanzo, giudicandolo il più inquietante parto dalla sua fantasia.
In effetti, “Pet Semetary” è un romanzo inquietante, nel senso che lascia un che d’indefinito, di spiacevole, al lettore: ma è, a ben pensarci, un effetto voluto, diretta conseguenza del modo come l’argomento della morte è dibattuto.
La storia, di per sé assai semplice, e che tuttavia ben si presta alla tecnica solita dello scrittore del Maine di introdurre un elemento insolito, perturbatore in una situazione di banale e ordinaria routine, vede protagonista, ed anche questa non rappresenta alcuna novità nella produzione di King, una famiglia rappresentativa della middle class della piccola provincia americana, costituita dal dottor Louis Creed, giovane e valente medico, un dottor Kildare sui generis, pare creato apposta sullo stampo del mitico dottor Manson d’alcuni fortunati romanzi di Cronin, sua moglie, Rachel, una classica e saggia massaia, di cui è innamorato pure dopo anni di matrimonio, la figlia Ellie, una bambina dolce e delicata, il figlio più piccolo Gage, un bambino vispo e vivace, e naturalmente, il “pet”, il classico ed immancabile animale domestico di casa, un membro della famiglia a tutti gli effetti, amato e coccolato da tutti gli umani della famiglia, nella fattispecie non il più comune cagnone tenerone alla Cujo, ma il più infido gatto Church, il cui nome (chiesa) è già tutto un programma.
A questi si aggiunge il vecchio Jud Crandall, il vicino di casa che a Louis, cresciuto senza padre, appare come il genitore, la guida che non ha mai avuto.
Ma anche i genitori, anche le guide, possono sbagliare strada e sentieri, ed è questa casuale conoscenza che porterà il dottor Creed a conoscere gli effetti magici, o meglio diabolici, del locale cimitero degli animali, gravato da un’antica maledizione indiana, che restituisce alla vita gli esseri viventi riposti in quel luogo per breve tempo. Li restituisce a una parvenza di vita; non li trasforma in zombie, fa di più, li trasforma in puri e gratuiti concentrati d’indifferente malvagità, in esseri senza anima, senza sentimenti, senza discernimento, poiché il ritorno alla vita è in realtà una tragica beffa, il prezzo pagato per questa rentrée non vale lo spettacolo in scena, non ha nulla di sacro e di benigno, è agli antipodi per esempio rispetto alla cristiana resurrezione dei corpi o al risveglio ed incarnazione in una dimensione migliore, in una nuova positiva esistenza.
Quello che lascia sconcertati, che crea l’inquietudine che serpeggia sottilmente e magistralmente in tutte le pagine del romanzo, è proprio l’assurdo comportamento di Louis Creed.
Louis, lo ripetiamo, è un medico: come tutti i medici, ha dimestichezza con la morte, sa che essa è un evento, non è un “mostro”, è un accadimento, talora imprevisto, precoce, accidentale, e tuttavia inevitabile, naturale, parte intrinseca del corso delle cose. Per la morte, tutti i medici hanno rispetto; la combattono, la respingono, talora la maledicono, eppure nessun medico si sogna di dileggiarla, deriderla, sminuirne il valore, l’importanza, il mistero. Un buon medico, un qualunque medico, si limita a curare, anche parossisticamente, intensivamente, cocciutamente, ma non si accanisce inutilmente, non tenta mai, con presunzione ed arroganza, di osare l’incredibile quando sa, con umiltà ed umanità, di essere giunto ad una soglia oltre la quale non è permesso, non è di questo mondo, nemmeno è giusto ed umano provare a ritornare, e perciò il suo sforzo è vano, deleterio, finanche demoniaco.
Louis Creed pecca, e pecca per cieco egoismo: non intende rassegnarsi con umiltà, accettare i propri limiti, essere leso come tanti altri nei propri affetti, si ammanta senza neanche accorgersene di superiorità e di presunzione, e perciò nemmeno intende riconoscere alcuna valenza catartica, salvifica, consolatoria al dolore umano, anche a quello più atroce e più intimo, e forse soprattutto a quello, non ha rispetto per il mistero, il tabù per eccellenza, e ne infrange la sacralità. E riporta alla vita, alla grottesca parvenza di vita, prima il gatto, poi il figlio, e altri via via, in una sorta di diabolico, vampiresco deja vù, un delirio di folle onnipotenza di creazione e resurrezione alla Frankstein, con un finale magistralmente lasciato in sospeso, onde non sminuire la tensione, l’inquietudine che è la caratteristica unica e principe del romanzo.
Un buon romanzo quindi sul tabù, vero o presunto, della morte, al solito un buon romanzo di King; ottime le descrizioni dei luoghi e degli ambienti, le caratterizzazioni dei protagonisti, profondi ed intimi i pensieri e le considerazioni sugli eventi, scorrevole il tragico dipanarsi della storia; sarebbe stato un romanzo ancora migliore, tuttavia, solo se il dottor Louis Creed, e per lui Stephen King, avesse avuto conoscenza diretta o immediata memoria delle parole dello scrittore argentino Jorge Luis Borges: “La morte è un’usanza che tutti, prima o poi, dobbiamo rispettare”.

CLJHJHG097867		9788845246005		00000011	16 aprile 1985		3,5

Altro "librone" di Stephen King, una delle sue opere più lunghe, a livello di pagine (in buona compagnia con "It"). 
La storia è suddivisa in due grandi parti, che si possono riassumere in questo modo: l'epidemia che falcia quasi interamente il genere umano e la lotta dei buoni contro i cattivi (o viceversa) superstiti.
La prima parte, devo ammettere, mi ha preso tantissimo, ma anche perchè personalmente rimango sempre affascinata da queste visioni distopiche, del degrado della società umana in situazioni disperate, del silenzio, del nulla che pian piano dilagano sul Mondo con la scomparsa del genere umano: le immagini sono inquietanti, come solo il Maestro del male può descrivere. King a mio parere ha un enorme talento: la capacità di parlare di più storie, di descrivere a 360 gradi più personaggi, una moltitudine di personaggi, come in questo romanzo, come in molti altri (cosa ammirevole se si confronta a "scrittori" che a malapena riescono a dettagliare i protagonisti...).
La seconda parte invece tentenna, e anche nel contenuto sembra distaccarsi dalla prima (che in fondo è molto realistica, non ci sono "mostruosità", fatta eccezione per la figura del Diavolo...). Non so, sembra quasi volesse epilogare frettolosamente la vicenda, proponendo le solite lotte, trite e ritrite, come se non sapesse come concludere l'opera o volesse, appunto, chiuderla in fretta, per qualche motivo.
In generale comunque è un sì.

ALAHJD363V219		9788807900587		00000010	13 marzo 2013		4,5
0123456789123
Un giovane aristocratico dai lineamenti affascinanti è Dorian. I suoi tratti sono così particolari da suscitare l’interesse del pittore Hallward che, ispirato da tanta armoniosità e purezza, decide di immortalare l’uomo. Ed è proprio nello studio dell’artista che Gray incontrerà colui che riuscirà a far diventare la bellezza un punto di riferimento per la sua vita; Lord Wotton. Carismatico, intrigante, sempre dalla battuta pronta ed immancabilmente un gran oratore, “imprigionerà” con i suoi aforismi pungenti e provocatori e con la sua visione edonista della vita, l’attenzione del giovane ed innocente protagonista.
Da questo momento per il rinnovato uomo essenziale è trascorrere una gioventù all’insegna del piacere, una ricerca ininterrotta che si tradurrà nel desiderio ossessivo dell’eterna giovinezza. Non può tollerare l’idea del tempo che passa Dorian, è indignato dal fatto che lui invecchierà mentre il suo ritratto resterà fedele alla bellezza di quel momento, ne è geloso. Decide così di stringere una sorta di patto con il demonio, un accordo per il quale egli non proverà l’umiliazione della decadenza del corpo che verrà altresì a manifestarsi sul suo ritratto.
Gli anni passano, fisicamente nulla è mutato in lui, mentre la sua anima presenta i primi segni della disfatta. Arriva a nascondere l’opera in soffitta pur di non doversi confrontare con i propri errori, far fronte alle proprie azioni, e la sua stessa giovinezza, tanto ricercata, idolatrata, voluta, sarà sinonimo di un qualcosa di “sbagliato”, di inopportuno, di inconsueto, un qualcosa da celare.
Gli aforismi di Lord Henry, ritenuto da non pochi critici letterari il vero protagonista, sono il punto di forza dello scritto. Il componimento celebra il culto della bellezza, il degrado morale dell’età vittoriana, la devozione all’estetismo, l’ideale dell’esistenza vissuta come se fosse un’opera d’arte rappresentando altresì le convinzioni dello stesso Wilde portatore di ideologie anti-conformiste ed anti-vittoriane. Ecco perché non stupisce il fatto che i contenuti de “Il ritratto di Dorian Gray” contribuirono alla condanna nonché alla successiva incarcerazione dell’autore stesso per condotta anti-morale.
La mia esperienza con l’elaborato risale a circa una decina di anni fa e fu avvalorata dal fatto che ebbi l’occasione di assaporarlo in lingua originale, tratto che valorizza ulteriormente la penna del letterato e consente una vera immedesimazione nei personaggi.

ASDF1240IKJHC		9788809772878		00000009	11 gennaio 2012		4

Considerata l’opera di maggior rilievo di Robert Louis Stevenson e pubblicata per la prima volta nel 1886, “Lo strano caso del Dottor Jekill e del Signor Hyde” è l’esempio letterario perfetto del dualismo tra bene e male, è la dicotomia per definizione di due entità distinte ma indissolubili talmente agli antipodi da non risultare plausibile la loro contemporanea esistenza, forti di escludersi e riattrarsi l’un l’altra.
Come noto le vicende sono ambientate nella Londra del XIX secolo e vedono quali protagonisti il Dottor Henry Jekill e la tetra e repellente figura di Edward Hyde; personalità tra loro intrinsecamente legate da un rapporto ben poco chiaro a sua volta accompagnato dal susseguirsi di una serie di atti violenti culminanti nell’omicidio dell’avvocato Utterson.
Fin qui la storia, bene o male, è conosciuta da tutti, in parte perché fortemente utilizzata come testo di studio nel percorso scolastico, in parte grazie ai vari adattamenti che negli anni si sono susseguiti. Qual è dunque la peculiarità dello scritto?
Sicuramente l’elemento caratterizzante dell’elaborato è dato dal connubio sussistente tra tematiche trattate e erudizione linguistica. La stessa ambientazione muta e si evolve con lo svilupparsi dello stato delle cose.
Si pensi alle prime pagine dove quella che ci viene descritta è una Londra fumosa inquadrata semplicemente facendo riferimento a vie e quartieri tanto che il lettore potrebbe tranquillamente scambiarla per qualsiasi altra città nord-europea, o ancora ai rapporti tra i personaggi che non sono mai delineati se non nel finale con la missiva utilizzata dal signor Jekyll per chiarire il mistero.
A questo si aggiunge il binomio bene-male, entità distinte ed indistinte al tempo stesso poiché racchiuse nella medesima personalità. L’essere umano ha infatti bisogno di mostrare le proprie virtù, di conformarsi a quello che è lo stereotipo apprezzato e dettato dalla società anche se di fatto resta affascinato da quella parte oscura insita al suo interno, quell’ombra dove pensieri malvagi, violenti, meschini, gli offrono un’alternativa al perbenismo. E tra le due, quale vita scegliere? E’ preferibile un’esistenza improntata ai valori della collettività o quella più abietta della crudeltà, dell’egoismo? O sarebbe, forse, ancora meglio imparare a conoscersi e ad accettare anche le parti più oscure della nostra indole, quelle che spesso temiamo tanto da rifiutarne persino la presenza? 
Tra tutti il personaggio più coerente è Hyde che consapevole del proprio essere non è disposto a scendere a compromessi e a conformarsi con gli altri, a suo dire, finti.
Lettura piacevole, capace di suscitare riflessioni nel lettore e da non sottovalutare vista la notorietà. Ne consiglio la versione in lingua originale, ottima per approfondire la conoscenza linguistica ma anche per apprezzarne ulteriormente le qualità.

MNBVCXZ025845		9788848603683		00000008	12 settembre 2007	5

Ho aspettato tanto prima di pubblicare questa recensione, come sempre dopotutto quando si tratta di uno scrittore o di un'opera che mi sta particolarmente a cuore. Questa volta, il libro in questione di cui ho scelto di parlarvi è il primo capitolo della trilogia de "Il signore degli anelli", "La compagnia dell'anello". Nome ben noto all'interno delle cerchie letterarie: si tratta di un colosso della letteratura fantasy, non di un novellino. E' vergognoso che alla veneranda età di 19 anni non si sia ancora letta l'intera saga, ne sono consapevole e ho promesso a me stessa di rimediare al più presto. Quella di Tolkien è una serie infarcita di archetipi che sono stati ripresi innumerevoli volte da scrittori moderni che osano definirsi "distopici": elfi, nani, hobbit, creature magiche e stregoni. Ma diciamocelo: un po' come tutti i primi arrivati, anche "Il signore degli anelli" fa da padrone alla propria categoria. La maestria e la precisione con le quali ogni personaggio è descritto rende il tutto più reale: potremmo cominciare a parlare di un'irrealtà reale ma allo stesso tempo surreale. Tranquilli, non ho perso il capo. Mi spiego meglio. Nella meticolosità con la quale lo scrittore si impegna a trattare ogni singolo dettaglio, si percepisce una fantasia, un mistero inequivocabile che per la sua minuziosità ci appare più prossimo di quanto ciascuno di noi possa pensare. Arriviamo alla fine del libro e ci domandiamo: ma chi è il vero protagonista della vicenda? Bilbo Baggins, il vecchio hobbit che sceglie di prendersi cura di Frodo nel periodo della giovinezza? O forse lo stesso Frodo, che si prende la briga di portarsi appresso un pesante fardello quale l'Anello del potere? No, il vero protagonista della storia e del mondo fantastico di Tolkien è proprio la fantasia. Nei racconti e nelle leggende di Gandalf, nei suoi fuochi d'artificio per divertire i bambini della Contea, nei pensieri costanti e provocatori di Merry e Pipino, nell'audacia e nel coraggio di Sam. Ciascun personaggio è dettagliatamente caratterizzato: quello che è un amico per Frodo diviene un amico anche per noi, le loro imprese e i loro timori ci annientano come se ci riguardassero in prima persona. Tolkien sembra suddividere la sua opera in coraggiosi e meno coraggiosi, in generosi e meno generosi, rendendo il tutto paragonabile ad una società come la nostra. Nel momento in cui Bilbo manifesta la volontà di partire, organizza un grande evento al quale partecipano tutti gli abitanti e le varie famiglie della Contea: nessuno, incluso il tanto amato nipote Frodo, è a conoscenza però delle vere intenzioni del vecchio Hobbit. Questi sembra non voler abbandonare quell'Anello a lui così caro, ma in seguito alla sua partenza e alla scoperta del giovane Frodo dell'esistenza dell'oggetto, cominciano i veri guai. 
Tolkien sembra parlare di ogni luogo come del giardino di casa sua: i monti, le vallate, i prati maestosi: tutto assume una valenza reale. Se dovessi decidere i miei personaggi preferiti, farò per una volta la persona banale e vi dirò che sono Aragorn (ovviamente) e l'inaspettato Sam Gamgee, per la sua forza d'animo e la sua benevolenza nei confronti di Padron Frodo. 

In conclusione, per chi non lo avesse letto, inizi a leggerlo. Per chi invece lo ha già fatto, sarei curiosa di sapere quali sono i vostri personaggi preferiti che vi sono rimasti nel cuore.

MNBVCXZ025846		9788848603706		00000008	13 settembre 2007	4,5

La compagnia si è divisa. Boromir è caduto, come Gandalf.
Coloro che sono rimasti devono stare attenti a non perdersi nell'abisso della paura, il terrore di fallire. Qui si scopre il vero coraggio: quello che ti spinge ad agire, anche se una parte di te ti dice che sarà tutto inutile. Così devi stare attento a non permettere che questa "parte di te" soppianti la poca speranza che ti è rimasta. Anche se, spesso, non è solo la speranza a farti avanzare; solo che l'inseguimento o qualsiasi altra fatica ti aiuta a coprire la paura che cova nel tuo cuore.
Ma l'unione fa la forza e solo così i regni di Rohan, Gondor, quelli degli elfi e degli Ent riusciranno a sconfiggere nemici che altrimenti sarebbero andati ben al di là delle loro forze, seppur animati da grande coraggio.
Così cadrà Isengard, sotto i colpi degli antichi Ent, dimenticati un po' da tutti, in particolare da Saruman che pagherà le conseguenze del suo sterminio a danno degli alberi. Ma dopotutto questa era sempre stata la sua debolezza: farsi accecare solo dai potenti tralasciando i più deboli all'apparenza: Ent ed Hobbit, proprio coloro che si ritroverà attorno alla sua tana, ad allagargli le sue tetre fucine.
Nel frattempo crescerà la grande amicizia tra Legolas e Gimli, cosa assai particolare per un elfo e un nano. Ed è forse una delle poche luci capaci di risplendere nell'oscurità che sta scendendo su Arda.
Ma ve ne sono altre, di queste luci: il ritorno di Gandalf e la forza di Frodo nel provare pena per Gollum che li accompagnerà finchè la sua mente malata lo permetterà. Poi il suo tradimento getterà Frodo nelle mani del nemico, lasciando Sam solo e spaesato.

MNBVCXZ025847		9788848603720		00000008	14 settembre 2007	4,5

Così ariviamo all'ultimo capitolo dell'intera storia.
Ormai si sente che sta per arrivare la battaglia decisiva e la tensione e l'oscurità minacciano gli animi anche degli uomini più valorosi, come Denethor che si tufferà nelle fiamme, in un impeto di follia, non riuscendo a tenere a bada l'ansia per l'imminente futuro che sembrava inevitabilmente nero.
Ma qui Denethor, ingannato dal Palntir grazie al quale vedeva molte cose anche lontane (ma purtroppo nelle mani di Sauron), si sbaglia: l'alleanza di Roahan e Gondor sconfiggono il nemico che assediava Minas Tirith, dove cade Theoden. Così entrambi i regni degli uomini perdono il loro re. Erede di Theoden sarà Eomer, il suo "braccio destro". Ma in battaglia anche sua sorella Eowyn dimostrà il suo coraggio, vendicando suo padre, uccide il capo dei nove Nazgul.
Nemmeno dopo la grande vittoria vi è riposo. Per i vincitori vi è ancora l'ultimo scontro, che li porterà alle porte di Mondor.
Mentre il misero esercito si stanzia di fronte al Cancello Nero, Sam deve liberare il suo caro padrone. Qui sarà accompagnata dalla fortuna poichè troverà Cirith Ungol (dov'era tenuto prigioniero Frodo) piena di orchi sì, ma morti: infatti vi erano due guarnigioni, una di Mondor e una di Morgul, che litigando fra loro, si sterminano a vicenda, lasciando la via quasi totalmente libera ai due Hobbit.
Così ripartono verso il monte Fato; durante l'ultima tappa incontrano alcuni ostacoli come orchi, uruk-hai e ancora quel Gollum che alla fine dovrà però desistere.
Ma il loro ostacolo più grande saranno loro stessi: il continuo vacillare della loro volontà, il non riuscire a vedere speranza del ritorno, il peso sempre più forte dell'anello. Alla fine però riusciranno ad arrivare alle voragini di fuoco e proprio lì la volontà di Frodo verrà soggiogata dall'anello.
E proprio lì farà la sua ricomparsa Gollum, che nel rubare l'anello, si getterà con esso nel fuoco.
Insomma, il bene ha vinto, ma alla fine l'anello era riuscito a soggiogare sia Gollum sia Frodo.
Soltanto un colpo di fortuna metterà fine all'esistenza di Sauron.
Ma nemmeno la morte di Sauron può mettere fine al male, l'odio che può avvelenare il cuore di chiunque.
E alla fine finisce dove tutto è iniziato, a casa Baggins. Qui cadrà l'ultimo nemico.
Ma non tutto torna normale: la Contea si ricostruisce, Pipino e Merry vengono acclamati, Sam si fa una famiglia, ma Frodo non può tornare alla solita vita, ormai avvelenato da quell'antica ferita (scusate la rima).
Partirà quindi verso l'Occidente lasciando l'amata Contea.

MNBVCXZ025848		9788845268342		00000008	15 ottobre 2012		3,5

Dopo aver letto il Silmarillion, sono passato a quest'opera che risulterà decisiva per gettare le basi alla trilogia che consegnerà Tolkien alla storia.
Si parte con la presentazione di colui che alla fine sarà l'inaspettato protagonista, ritrovandosi coinvolto in un avventuroso viaggio con il quale un hobbit non avrebbe nulla a che fare: in mezzo a elfi, nani, orchi, stregoni, uomini e persino draghi chi l'avrebbe mai detto che il protagonista sia un hobbit?
All'inizio, però, Bilbo dovrà superare una battaglia interiore: andare o non andare? Questa è un'occasione da non perdere o è meglio tenersi chiusi nella tranquilla vita della Contea?
A dargli quest'occasione e a spingerlo a partire è stato Gandalf. Ma dopotutto tutti noi, ogni tanto, abbiamo bisogno di una spinta, un incoraggiamento o una necessità, che ci faccia uscire dalla nostra comoda e monotona vita, o sbaglio?
Dopo la partenza, la compagnia dovrà affrontare molteplici avventure e, spesso, sarà proprio Bilbo a dover badare ai dodici nani, che, inizialmente un po' diffidenti, acquisteranno via via più fiducia nel buon vecchio Bilbo.
Arrivati alla Montagna Solitaria non mi possono sorgere dei dubbi.
Il primo è il fatto che fin da quando partirono, tredici mesi prima, i nani non hanno mai pensato a come sconfiggere il drago. Com'è possibile? Insomma, un viaggio di tredici mesi per cosa?Se fosse stato per loro il drago sarebbe rimasto lì ancora per chissà quanto, e a loro non rimaneva che tornare indietro.
Per ucciderlo si arriverà a dover sacrificare la città di Pontelagolungo, dove Smaug vi troverà la morte.
Qui mi sorge il secondo dubbio...una freccia? Muore per una freccia lanciata in una vecchia ferita? Un po' delicato per essere un drago...
Poi arriva la guerra. Si sa che dove ci sono troppe ricchezze nello stesso posto, ci vogliono migliaia di morti per cercare di distribuirle in modo equo. Cosa che alla fine non succede mai, parlando di eventi e battaglie successe veramente. E anche di recente: infatti la battaglia delle cinque armate mi ha un po' ricordato le varie guerre per accaparrarsi i giacimenti di petrolio...
In questa battaglia in particolare nani, elfi e uomini si dovranno unire per fronteggiare le miriadi di orchi che sono giunte lì. C'è da dire che, se non fossero arrivati gli orchi, ci sarebbe stato uno sterminio vergognoso tra elfi, nani e uomini. Tutto per un "piccolo" tesoro...
Infine inutile dire che questo romanzo, pur pieno di avventure, serve più che altro a dare una motivazione al ritrovamento di quell'anello che causerà ancora più morti del tesoro dei nani.
Ultima riflessione personale: spesso ci si lamenta delle differenze tra libro e film, con i produttori di quest'ultimo che non rispettano fedelmente la trama originale. Ma bisogna ammettere che tirare fuori una trilogia da questo libro è senza dubbio un grande lavoro. Poi può piacere o meno, a seconda dei gusti, però tanto di cappello a tutti coloro che ci hanno lavorato.
Inoltre nei film, ho apprezzato di più i ruoli di Azog e Bolg, i due "generali" orchi, che nel libro vengono solo accennati. Poi, nei film, c'è una motivazione più logica che giustifica il grande viaggio dei tredici: l'Arkengemma. Sì nel libro se ne parla, ma solo dopo che sono arrivati al tesoro. Mentre nei film è proprio la causa della loro partenza.Anche la morte di Smaug è giustificata sicuramente meglio con la freccia nera, al posto di una qualunque freccia da arco (nel film Bard usa una balestra).
Comunque un'opera piacevole e scorrevole, l'introduzione di una storia che troverà l'apice nel Signore degli Anelli.

MNBVCXZ025849		9788845272400		00000008	16 ottobre 2013		3

Il Silmarillion, per dirla con una espressione ormai d’uso comune, è il prequel di tutte le successive saghe tolkeniane. E’ la Genesi, nel vero senso sacro del termine, cioè la Bibbia, il testo sacro delle terre di Arda (di cui le Terre di Mezzo della Trilogia sono solo il misero residuo dopo il cataclisma). Impossibile farne un riassunto che non sia una crudele mutilazione. Basti solo dire che l’opera, monumentale, pur nella sua relativa brevità, è divisa in cinque parti che narrano, rispettivamente, della creazione dell’Universo (Eä) ad opera di Eru Ilúvatar e degli spiriti da lui emanati (gli Ainur); delle gesta di questi ultimi, distinti in dei (i Valar) e semidei (Maiar), nello splendido continente di Valinor, le “Terre immortali” in cui gli dei coabitano con il popolo eletto (i quendi/gli elfi) ; della successiva terribile lotta millenaria che gli elfi trasferitisi nelle Terre di Mezzo porteranno assieme agli umani contro Melkor/Morgoth (il più potente degli Ainur, divenuto incarnazione del male) per il possesso dei Silmarill (i tre splendidi gioielli che racchiudono in sé la luce dei due alberi della luce di Valinor, questi ultimi miseramente distrutti nelle lotte tra dei); dell’ascesa e caduta di Nùmenor, l’isola che aveva il privilegio di essere in vista delle coste di Valinor e di emularne lo splendore. Infine si chiude con un breve resoconto dei fatti della Terza Era nella quale, su quanto resta delle Terre di Mezzo, elfi ed umani si opporranno a Sauron, il più potente dei Maiar, il creatore degli anelli del potere.
Premesso ciò c’è da porsi una domanda: si può parlar male di Tolkien o delle sue opere? È il mostro sacro della letteratura fantasy. Sarebbe come osare attaccare Dante o Shakespeare o Proust. Il Silmarillion, poi, è la summa di tutti i suoi sforzi per dar vita ad un’epica nella letteratura britannica: per un amante del fantasy sarebbe quasi commettere blasfemia. Quindi non voglio giungere a tanto e, neppure, fare il “pierino” di turno o quello che scarabocchia i baffi alla Gioconda per puro sfregio. Tuttavia il Silmarillion proprio non mi è piaciuto.
Ho conosciuto la letteratura tolkieniana la bellezza di trent’anni fa, leggendo prima l’Hobbit e, dopo, la Trilogia e ne sono stato conquistato. Poi per decenni ho abbandonato quel mondo. Solo qualche mese fa ho deciso di affrontare, e con un bel po’ di timore reverenziale, il Silmarillion ben sapendo che era un testo decisamente più ostico. Un’opera che soffre anche del fatto di essere restata incompiuta: Tolkien non ne fu mai soddisfatto e continuò a rimaneggiarla per tutta la vita.
L’impatto non è stato indolore. Il Silmarillion, nella sua incompletezza, porta all’ennesima potenza tutti i difetti che, già in nuce, possono ritrovarsi nelle altre opere: l’idea stessa di dar vita non solo ad un opera letteraria raffinata (ma pur sempre d’evasione), ma ad una saga dai toni solenni che coniughi alla costruzione fantastica di un mondo immaginario, un epos, una mitologia, la ricerca stilistica di un linguaggio, di un etica e di un modo stesso di sentire ed interpretare la “realtà”, l’ha caricata di troppi contenuti, intenzioni ed oneri. Sarebbe stata perfetta spogliata di almeno parte di questi ambiziosi obiettivi. Nel Silmarillion, tra l’altro, si individuano anche intenti etici se non proprio teologici, trasformando il romanzo in una pietanza piuttosto indigesta.
In pratica Tolkien si è preso troppo dannatamente sul serio.
Ma forse il difetto maggiore, a mio modestissimo avviso, è proprio la ridondanza delle storie che sono raccolte nel libro. Tutte, in particolare quelle contenute nella terza parte (il “Quenta Silmarillion”), sono tanto ampie ed articolate da essere ognuna meritevole non di un libro a parte, ma spesso di una intera trilogia per sé sola. Jackson, che è riuscito a girare tre film con le 400 pagine dell’Hobbit, qui potrebbe mettere in scena una telenovela ventennale! All’interno del libro, così come consegnato alle stampe, queste storie risultano inevitabilmente compresse e snaturate.
Mi rendo conto che questo fatto può trovare la sua logica giustificazione nell’idea di fondo, in base alla quale il Silmarillion dovrebbe rappresentare la raccolta e ricostruzione, a posteriori (cioè nella Quarta Era), dei miti delle prime due Ere, sulla base di frammenti di una ipotetica tradizione orale. Quindi, ad un’opera di “archeologia mitologica” è concesso soffrire di lacune e inevitabili semplificazioni, tuttavia ciò reca un gravissimo nocumento alla leggibilità della storia che diviene intricata e, nello stesso tempo, affrettata e convulsa. 
L’affastellarsi, poi, di un numero impressionante di personaggi che, di volta in volta, vengono citati con il loro nome in ovestron, quenya, sintarin, o in una delle altre lingue immaginarie, costringe il lettore ad un continuo uso di glossari e note in calce, per evitare di smarrirsi. 
Alla fine il piacere della lettura viene stemperato proprio dalla fatica con cui la stessa viene portata avanti.
Probabilmente uno scrittore moderno, più mercantile, avrebbe trovato modo di vivere “di rendita” sull'idea di base con la pubblicazione di un volume l’anno. L’ambizione, molto più elevata e letteraria di Tolkien, fa del Silmarillion un’opera decisamente più intellettuale e raffinata, ma nel contempo di assai meno gradevole e facile lettura.

SD8E34HNDC856		9788877827029		00000007	31 ottobre 1997		3,5

E così ebbe inizio...
Ho da non molto concluso una sorta di "maratona" di tutti i libri di Harry Potter, che mi hanno accompagnato dal Novembre 2015 fino addirittura a Luglio 2016, ovviamente tra un libro e un altro ho letto altri libri per smorzare un pochino.
Ovviamente tutti i libri li avevo già letti in passato, ma è stato un piacere riscoprire il mondo magico, i suoi luoghi, i suoi personaggi, le sue chicche.
E ho deciso di eseguire una seconda maratona, diversa questa volta: voglio recensire tutti e 7 i libri (non ho scritto 7 a numero per caso). 
Ovviamente come è giusto che sia, si parte dal primo.
Harry Potter e la pietra filosofale è il primo capitolo di una saga immensa, che ha fatto appassionare e innamorare milioni di persone, me compreso. Inutile negarlo però, questo, rispetto a tutti i suoi seguiti è scritto in maniera ben più semplice, ed è più adatto ad un bambino o ad un ragazzino che non a qualcuno più in là con l'età. E questo non è assolutamente un difetto, ma questa sua caratteristica trae in inganno chi crede che tutta la saga sia così. 
Credo inoltre che il fatto di questo stile più leggero, colorato e allegro, in un certo senso, sia da ricollegare principalmente a due fattori:
1) La Rowling era alla sua prima esperienza in questo ambito, e probabilmente non era ancora certa di come impostare i suoi romanzi;
2) Il protagonista, Harry, ha undici anni. E a undici anni come si può vedere il mondo, se non con più allegria, spensieratezza...
Questo è un grande punto forte della saga in generale: si inizia con un libro sostanzialmente privo di vere, grandi e oscure minacce, perlomeno non pienamente comprese da Harry, e si finisce con un capitolo complesso, profondo, oscuro, tetro. Con la crescita del personaggio c'è un vero e proprio trasformarsi dell'intera saga. E insieme a lui cresciamo, o siamo cresciuti anche noi. 
Quindi, i difetti di Harry Potter e la pietra filosofale in fin dei conti non sono dei difetti, però innegabilmente, nonostante ci introduca al mondo magico, potrebbe risultare nel complesso meno intrigante, meno completo. 
Se è la prima volta che leggete il libro, e senza aver mai visto il film, immaginate Diagon Alley, immaginate Hogwarts, immaginate i quadri, le stanze, i tavoli imbanditi, e verrete trasportati in un altro mondo.

SD8E34HNDC857		9788884516114		00000007	21 novembre 1999	3,5

"La Camera dei Segreti" segue a ruota il primo capitolo della decennale saga potteriana della magica Rowling, continuando le avventure di Harry e dei suoi amici. 

All'epoca vidi il film del 2002 che mi piacque non poco e lo trovai addirittura più bello del primo, ma lo stesso non posso dire del libro qui presente, a mio parere un po' meno appassionante e gustoso della "Pietra Filosofale". 
Solitamente, a mio parere, i libri di "Harry Potter" fanno mangiare la polvere alla trasposizione cinematografica derivata (prima di questo, con gli altri cinque libri che ho letto, è stato sempre cosi), ma questa volta non ho notato una grandissima differenza in termini di piacevolezza. Certo il libro rimane il libro, ma l'omonimo film stavolta non mi è parso tanto inferiore al testo originale e credo sia l'unico caso in cui un lungometraggio di "Harry Potter" riesce a non sfigurare nei confronti del libro da cui è partita la trasposizione: opinione del tutto personale, sia chiaro. Naturalmente, il libro approfondisce immensamente di più, tanto che il finale è molto più interessante nel libro perché si capisce meglio una certa cosa, eppure mi sono sentito meno rapito rispetto alle mie previsioni.

Comunque, per sgombrare il campo da facili equivoci, il libro è assai godibile e lo stile della Rowling sempre magico e coinvolgente. Purtroppo qualcosa mi ha lasciato un po' tiepido e me ne sorprendo, poiché con un titolo tanto intrigante che allude a una trama misteriosa e avvincente (e di certo lo è anche grazie al complotto messo su, benché ero già a conoscenza degli eventi a causa del sopracitato film, cosa che toglie la suspense generale) non ci si aspetta di rimanere un po' infiacchiti al termine della lettura o con del retrogusto leggermente amaro.

Tuttavia, urge un chiarimento: se il libro viene preso da solo può sembrare non del tutto appassionante e leggermente "spento", ma preso come un tassello del grande puzzle potteriano non posso far altro che godere del disegno della Rowling. Infatti, nulla sembra esser messo per caso, tanto per. I nuovi personaggi presentati dalla scrittrice saranno importanti per gli sviluppi futuri, nessuno verrà tralasciato, cosi come il nome della prigione di Azkaban il quale tornerà prontamente nel terzo libro della saga. Senza contare che in questo libro ci viene in parte approfondito il passato di Hagrid e ci viene presentato un elemento fondamentale per capire i poteri di Vold... scusate, di Colui-Che-Non-Deve-Essere-Nominato. Non solo, nuove magie e scoperte a parte, già al secondo anno scolastico la Rowling ci mostra come non tutto quel che luccica è puro oro: Hogwarts nasconde un segreto inquietante e Harry non avverte solo elogi e calore nei suoi confronti. Se il primo anno era pieno di luce, di calore e mostrava un Harry in piena rivalsa nei confronti della vita, il secondo mostra ombre fredde che si allungano come tentacoli arrivando a sfiorare il suo piccolo e coraggioso cuore. 

Forse non il miglior libro della saga (si parla semplicemente di opinioni personali naturalmente), ma possiede elementi importanti per il futuro, mostrandosi un testo essenziale e per nulla inutile se non una delle colonne portanti nell'economia della macro-trama! Quindi, non temete: Harry Potter è sempre Harry Potter, in qualche modo sa sempre sorprendere. 
Buona lettura!

SD8E34HNDC858		9780828895965		00000007	08 gennaio	2000	4

Questo terzo capitolo della saga potteriana è stato il primo libro di "Harry Potter" che ho letto e anche il primo vero romanzo letto in vita mia. 
Ricordo bene che mi avvicinai al libro semplicemente perché non ero riuscito a vedere al cinema l'omonimo film del 2004 e quindi, sfruttando un piccolo regalo consistente in una piccola somma di denaro per il mio quattordicesimo compleanno, lo acquistai. Fu un'esperienza molto positiva: il libro mi era piaciuto moltissimo - più di quanto potessi immaginare -, mi aveva rapito, appassionato e la Rowling, indirettamente, mi fece comprendere la bellezza di un libro e la magia della lettura. Rimasi cosi colpito dal testo che, quando finalmente comprai una VHS del film (con aspettative davvero troppo alte, a dire il vero), rimasi letteralmente deluso dall'adattamento cinematografico e non guardai più allo stesso modo i film potteriani successivi.

Sono passati dodici anni da quella lettura e solo oggi, nel 2016, sono riuscito a rileggere "Il Prigioniero di Azkaban"... 
Certo, all'epoca non conoscevo assolutamente nulla della trama di questo tomo, la saga era ancora in corso e l'entusiasmo nel scoprire un mondo come la lettura fece il resto. Infatti, rileggere un libro non è come leggerlo la prima volta: si conoscono già gli eventi, le soluzioni e manca quel caratteristico effetto sorpresa il che ruba inevitabilmente un po' di magia. Tuttavia, questo libro rimane piacevole e appassionante e una nuova lettura a distanza di cosi tanto tempo ti fa capire quante cose sono svanite dalla memoria...

In questo terzo anno scopriamo cose interessanti, nuovi personaggi e il mondo magico ideato dalla Rowling allarga i propri confini mentre gli incantesimi e le creature magiche tendono ad aumentare di numero. 
Il libro parte a bomba e riesce a donare situazioni nuove (ci sono litigi inediti e un pericolo "azkabiano"), raggiungendo un bel picco verso la parte finale con colpi di scena frizzanti. Senza contare qualche interessante approfondimento su alcuni personaggi e un arricchimento della trama con tanto di una "profezia" che, col senno di poi, si rivelerà tutt'altro che inesatta (e questo mi fa apprezzare il lavoro della Rowling nella macro-trama, niente vien messo per caso...). 
Comunque, a parte una certa analogia tra la prigione di Azkaban e quella di Alcatraz (se cosi fosse, l'apprezzo personalmente parlando) e un momento alla "Ritorno al Futuro", ciò che può affascinare e mostrare una certa maturità nei contenuti è la figura dei Dissennatori (quasi i villain del libro). Questi, stando alle parole della Rowling, non sono altro che un'interessante personificazione della depressione e i loro poteri ed effetti negativi una chiara e riuscita metafora di questo malessere. Ma ancor più significativo è il mezzo con cui ci si può difendere da questi esseri, ovvero con un'incantesimo che prende vita e forza dalla nostra felicità (il Patronus). In un certo modo la scrittrice ci dice, implicitamente, che per fuggire dalla depressione (incarnata da pensieri cupi e orribili) si deve pensare a tutte quelle cose che ci hanno reso felici nella nostra vita scacciando in tal modo i cupi pensieri. Trovo in questo una certa affinità con il pensiero di un monaco buddista (Thich Nhat Hanh), secondo il quale coltivare delle immagini positive e concrete ci può difendere dai momenti difficili e negativi della vita al paro di un Patronus.

In conclusione, la terza tappa del cammino di Harry si rivela tutt'altro che scontata, priva di emozioni o monotona e inizia quell'avvicinamento alle atmosfere dei prossimi capitoli

SD8E34HNDC859		9788867152681		00000007	16 dicembre 2001	4

Eccoci giunti all'esatta metà della saga. Da questo punto in poi le cose cambieranno nel mondo della magia, e non solo.
Già dal "Prigioniero di Azkaban" tutto ha cominciato ad assumere tonalità più dark, più tenebrose e più mature, ma con questo quarto capitolo si avrà un balzo in avanti sotto questo punto di vista.
Ormai Harry, e noi lettori e appassionati, conosciamo bene il mondo della magia ed abbiamo amato tutti i suoi lati migliori, conoscendo solo piccola parte di tutto il "lato oscuro".
Insomma, abbiamo esplorato quasi solo un faccia di questa meravigliosa medaglia, che sembra d'oro e poi, girata, rivela incrostazioni di fango e catrame.
Verremo a conoscenza del Torneo Tremaghi, che farà da sfondo all'intero romanzo.
Verremo a conoscenza di nuovi ed interessantissimi personaggi.
Harry questa volta dovrà affrontare non solo terribili prove ma anche l'odio di molti suoi amici, che perderanno fiducia in lui, lasciandolo solo nel momento probabilmente più difficile.
Solamente Hermione resterà con un Harry che all'età di quattordici anni, quindi in fin dei conti ancora quasi ragazzino, dovrà maturare per forza di cose.
Il mistero che accompagnerà la lettura questa volta sarà: "Chi ha inserito il nome di Harry nel Calice di Fuoco?" 
Mistero che, continuando a leggere, comincerà pian piano a scomparire dalla nostra mente, intenta a godere di altri fantastici momenti, o assorbita dalle prove del torneo, per poi tornare ad assillarci proprio negli ultimi capitoli del romanzo, dandoci ancora una volta un'altra brillante quanto inaspettata soluzione.
Il Torneo Tremaghi poi, è quanto di più emozionante si sia mai trovato sulle pagine della Rowling fin'ora, e ci terrà incollati alle pagine per sapere non tanto se Harry riuscirà nell'impresa (perchè è ovvio che riuscirà), quanto il come si riuscirà. La Rowling tiene sempre un asso nascosto nella manica, sfoderando un colpo di scena dopo l'altro, in ogni prova, facendo tenere il fiato sospeso fino all'ultima riga.
Il libro è poi ricco di sottotrame, alcune brevi altre articolate ed interessanti, prima fra tutte la vicenda del C.R.E.P.A.
Lo stile di scrittura della Rowling è ormai maturato, raggiungendo l'eccellenza, e facendo immergere il lettore ancora di più nelle magnifiche descrizioni di luoghi, personaggi e situazioni. 
Anche la lunghezza del romanzo supera di gran lunga i tre capitoli precedenti, e questo gli concederà di essere più completo, articolato, e sotto certi punti di vista, interessante.
Però, anche qui c'è un però, che impedisce probabilmente a questo quarto capitolo di raggiungere l'eccellenza. Forse proprio il fatto di leggere il "Calice di Fuoco" dopo una lettura quasi perfetta come quella del Prigioniero, che peccava leggermente solo nello stile, lo fa risultare in certi tratti quasi pesante, facendo nascere una piccola voglia di "saltare" qualche passo, e andare al succo della situazione. In questi casi basterà però prendere una piccola pausa, e quando si ritornerà alla lettura si sarà più vogliosi che mai di immergersi nuovamente nelle avventure di Harry.
A condire il tutto c'è il solito umorismo che accompagna molte delle e dei personaggi, presente già dal primo libro, soprattutto con i gemelli Weasley, che renderanno meno tragiche anche le situazioni più pesanti.
Insomma, "Harry Potter e il Calice di Fuoco" non è ancora il capitolo perfetto, ed è forse leggerissimamente inferiore al suo predecessore, ma risulta essere godibilissimo, e, soprattutto, ci introdurrà nella seconda metà della storia, più matura, intricata e probabilmente interessante della prima.

SD8E34HNDC860		9788862561723		00000007	03 febbraio 2003	4

Si è finalmente arrivati al quinto anno ad Hogwarts e.... nulla é più come prima. La scuola vive sotto un periodo di terrore ed insicurezza, le istituzioni cercheranno di riportare calma ma falliranno più che mai. Insomma é un anno di stravolgimenti alla scuola di magia e di stregonera di Hogwarts. 
Ci viene subito messo in mostra come il ministero ritenga Harry un bugiardo e di come non voglia credere al ritorno di Voldemort, sulla trama non mi dilungo poichè non vorrei rovinarvi nessun colpo di scena e credetemi se vi dico che ce ne saranno molti e sin dall'inizio.
Parto subito con l'analizzare lo stile che finalmente ha fatto un salto in avanti, i periodi si fanno via via più lunghi e via via più complicati. Nonostante ciò questo miglioramento non va ad inficiare sullo scorrere della trama. Dimenticavo, anche i dialoghi sono sempre più meglio articolati. Comunque insieme allo stile vediamo crescere i personaggi. Proprio in questo libro vediamo come i problemi di un adolescente possano avere effetti negativi sul suo carattere e di fatti Harry sembra avere "il ciclo"(passatemi il termine) lungo tutta la durata del libro. Nonostante ciò devo dire che la Rowling ha saputo fare un ritratto dell'adolescenza piuttosto realistico.... solo complimenti.
Ora possiamo alla nota dolente del libro ovvero la lentezza nella parte centrale che a mio dire è l'unico momento lento di tutti e sette i libri. 
Comunque in generale le 800 pagine passano come nulla quindi il libro nonostante alcuni parti lente e le numerose pagine non risulta pesante da leggere.
Passo ora ad analizzare i personaggi introdotti in questo quinto capitolo, sono Bellatrix e Dolores Umbridge. Sulla prima ho poco da dire se non che é il ritratto della pazzia e niente più. La seconda invece è quella che mi interessa poichè rispecchia l'incapacità delle nostre autorità a mantenere sotto controllo una popolazione sull'orlo della crisi. Mai personaggio rispecchia il momento attuale della nostra società.
Insomma questo sarà anche il libro meno scorrevole tra i 7 ma ha molti elementi interessanti quali uno stile di scrittura di un certo livello, trattazione di temi interessanti e l'introduzione di personaggi altrettanto interessanti.

SD8E34HNDC861		9788884516374		00000007	11 agosto 2005		4,5

Mi appresto a recensire il sesto e penultimo libro di una saga ormai divenuta leggenda. Iniziamo con il dire che in questo libro usciamo dalla visuale di Harry poichè riusciamo anche a vedere ciò che lui non vede. Sembra una cosa da niente ma è una grande novità in questa saga. Il primo capitolo si apre con l'incontri tra i ministri del 2 mondo e il ciò l ho trovato fantastico oltre che confusionario. Fantastico perchè- anche se per breve tempo- i 2 mondi entrano in contatto ed è una pura delizia sentire i 2 ministri conversare sui problemi dei 2 mondi e che alla fine sono gli stessi. Ciò-secondo me- é una metafora che sta a significare che nonostante ci siano grandi avversità che ci dividono i nostri problemi sono un tutt'uno e vanno risolti con la cooperazione. Fatto questo escursus voglio spiegarvi il perchè il capitolo é confusionario. Lo è perchè mette sempre più in confusione il rapporto tra i 2 mondi e non cè bisogno di spiegarvi il perché.
Ora passiamo ad analizzare lo stile che-per fortuna- non ha subito alterazioni dal quinto capitolo ed il che è un bene per far mantenere un senso di continuità ad un'opera.
Altro punto su cui mi vorrei focalizzare è la forza che viene data al ricordo. Difatti questo libro è basato quasi totalmente sulla forza del ricordo e sugli effetti che può avere sul nostro presenta. Nulla di più sublime poteva essere trattato in una saga che oramai aveva toccato tutti gli argomenti trattabili. Un altro punto a favore va dato a questo libro per l'evocatività di certi capitoli; magari sembra scontato ma riuscivo ad immaginarmi il fluire delle scene come se dentro la mia mente avessi un proiettore e questo riuscisse a trasporre le immagine/scene davanti ai miei occhi. Incredibile....
Ora di solito analizzo i nuovi personaggi introdotti ma vorrei più soffermarmi su quelli già "esistenti". Voldemort.... cosa dire se non che èil protagonista principale del libro, infatti tramite il pensatoio riviviamo, tramite silente, vari periodi della vita di Voldemort. Mi era sempre piaciuto pensare che all'inizio Voldemort fosse un'anima innocua ma..... aspettative deluse, perchè seppur mostri un briciolo di rispetto nei confronti di silente-al loro primo incontro- si riesce a capire quale anima malvagia essa sia.... poi con lo scorrere dei ricordi Voldemort diventa più subdolo fino a diventare un alunno modello... sembra un paradosso ma leggendo capirete. Altro personaggio che vorrei analizzare é Horace Lumacorno, che a mio dire é il personaggio più umano di tutta la saga, si fa raggirare dai complimenti di Voldemort e suvvia non cè da fargliene una colpa perchè a chi di noi non piace essere adulato? Nonostante ciò ha la possibilità di riscatto e anche se riluttante all'idea-cosa comprensibilissima- alla fine riesce a redimersi ...... insomma il personaggio meglio riuscito alla Rowling. 
Vorrei spendere una parola per la pozione della fortuna, che a mio dire è la ciliegina sulla torta poiché essa oltre a essere dificilissima da preparare ha un efetto non proprio dei più longevi..... come se la Rowling ci stesse dicendo, bisogna faticare per raggiungere il nostro obbiettivo e quindi la felicità con esso ma quest'ultima non sarà duratura e quindi bisogna sfruttare quel momento al massimo.... Strabiliante

SD8E34HNDC862		9788867158188		00000007	26 giugno 2007		4,5

Il libro finale, conclusivo, quello che mette insieme tutti i tasselli e ci mostra quale grande opera della mente umana é Harry Potter. Leggendo i 7 libri uno dietro l'altro si riesce a capire che da semplice undicenne Harry alla fine diventi un uomo. Frase fatta direte voi.... ma è così, spiegherò questo punto più tardi per ora dedichiamoci al settimo e conclusivo capitolo della saga. 
Il mio libro, tra i 7, preferito.... il mondo è in preda all'insicurezza tutto è nel caos almeno per quanto riguarda i nostri eroi, difatti i "cattivi" sono organizzatissimi. In tutto ciò silente non cé più e proprio ora che il mondo magico ha bisogno di un leader esso viene a mancare ma..... fidatevi di Harry ecco l'ultima frase lasciata da Silente. 
Okay, il libro è un continuo vagabondaggio fdei nostri eroi, ma errando in cerca degli horcrux essi perdono se stessi. Nulla é stabile nemmeno le relazioni umane tra i stessi personaggi..... tutto soggiogato dal caos e dall insicurezza. In tutto ciò, la Rowling ci mostra le sue immense abilità di scrittrice, è proprio in questi momenti di perdizione che abbiamo la vera percezione dell'evoluzione stilistica della Rowling. Non vorrei dilungarmi sulla trama poiché non sono propenso a rovinarvela. Analizzerò invece i tre personaggi principe della saga che mai come in questo libro mostrano le loro debolezze: Harry, un ragazzo tormentato sin dall'inizio, ha subito perdite immense e ciò l ho ha colpito nel profondo. All'inizio della storia dopo (spoiler) la morte di Moody(spoiler finito) cerca di farsi carico di tutto poiché non me può più di veder persone- a cui tiene- crollare una dopo l'altra. Mi piace come la Rowling non mostri Harry come l'eroe convenzionale che cerca di salvare tutti e tutto ma come una persona che segnata dal dolore fin dall'infanzia cerca in qualche modo di evitare altri dolori.... magistrale. Ron invece in questo libro mostra tutta la sua frustrazione nel vivere all'ombra dell'amico, si mostra insicuro, si mostra umano.... e anche le sue reazioni, seppur esagerate, sono umane; é bello comunque pensare che alla fine ritorni per amore e non per fedeltà. L'amore come detto in una mia recensione precedente, è uno degli elementi che permea tutta la saga. Hermione è il personaggio più nella norma, non ha scatti collerici, ed a mio parere è l'elemento cardine del gruppo. É molto toccante come, pur di salvare ed aiutare gli altri faccia un incantesimo oblivion ai propri genitori... molto toccante. Ora vorrei concludere con una mia piccola riflessione sulla saga di HP.
Torno da scuola,entro in camera e trovo.... il primo libro della saga di Harry Potter, questo è l'inizio di un'avventura da me vissuta con trepidazione e tanta tanta gioia. Si gioia perchè all'aprire di ogni nuovo volume di HP provavo solo gioia allo stato più puro.... insomma immergersi in un mondo diverso con dei personaggi così umani é stata un emozione unica. Ho iniziato a leggere HP nell'adolescenza ma nonostante ciò sono riuscito a vivere il tutto con gli occhi di un bambino. Nel primo libro mi sono ritrovato in Harry poichè lui entrava in un mondo nuovo sconosciuto a lui e provava un'ansia incredibile. Mi ci sono ritrovato perchè anchio sono venuto da un altro continente e mi sono trovato un mondo nuovo e ame sconosciuto e con addosso un'ansia incredibile...... é stato bello notare questa similitudine tra me ed HP. 
Che esperienza è stata leggere questa saga, ogni volta tornavo bambino e desideravo tanto iscrivermi alla scuola di magia e di stregoneria di Hogwarts.

54189R4F4YBGY		9788804641728		00000006	31 marzo 2014		3

«È un fatto importante, ancor che comunemente noto, che le apparenze molto spesso ingannano. Per esempio, sul pianeta terra, l'uomo ha sempre pensato di essere la specie più intelligente del pianeta, quando invece era la terza. Secondi in ordine di intelligenza: i delfini, i quali, alquanto singolarmente, erano a conoscenza da tempo dell'imminente distruzione del pianeta terra. Avevano tentato più volte di avvertire l'umanità del pericolo, ma i loro segnali venivano interpretati come simpatici tentativi di colpire il pallone o fischi per ottenere succulenti bocconcini. Così alla fine decisero di lasciare la terra coi loro mezzi. L'ultimo messaggio in assoluto venne interpretato come un incredibilmente sofisticato tentativo di doppio salto mortale rovesciato nel cerchio fischiando l'inno americano, ma in realtà il messaggio era questo: "addio e grazie per tutto il pesce"».
Se siete amanti della fantascienza classica avvicinarsi al mondo creato da Douglas Adams è il modo migliore per mettervi alla prova, per conoscere di un qualche cosa di assolutamente inusuale e che di conseguenza può piacere come non. Una sensazione di apparente caos è infatti quella che colpisce il lettore sin dalle prime pagine del racconto. Tutto ha inizio da un disguido, un ordine di revoca non giunto per tempo a cui segue l’inevitabile distruzione della Terra. Ford Perfect, abitante del Pianeta Blu ma in realtà originario di Betelgeuse, sentito il campanellino d’allarme ben decide di fuggire portando con sé quello che forse sarà l’ultimo terrestre della storia; Arthun Dent.
E fra presidenti galattici dediti allo scandalo, extraterrestri imbarazzanti, robot depressi, potenti topi e chi più ne ha più ne metta, il racconto prende campo e si sviluppa nei suoi 5 libri in modo diverso e con un differente grado di piacevolezza. Se infatti i personaggi si fanno da subito apprezzare, colpendo chi legge sin dalle prime battute – e considerate che l’intreccio narrativo si sviluppa tra eventi l’uno più assurdo e surreale dell’altro – con il proseguire dei capitoli, ahimé le perplessità aumentano. La confusione iniziale non solo accresce, ma vuoi perché l’argomento è vasto, vuoi perché nell’irrazionale ha rischiato di perdersi lo stesso autore, irrimediabilmente una è la domanda che inizia a far capolino nella mente dell’esploratore, ovvero; dove vuoi andare a parare caro Adams?
Comunque, la Guida resta una serie piacevole seppur non indimenticabile, dove il suo essere “fuori dagli schemi” è al tempo stesso il suo lato positivo nonché negativo. O si ama, o si odia. Una cosa è certa, se come me siete abituati ad Asimov, Bradbury, Philip K. Dick e tutti gli altri guru della fantascienza, non sarà facile per voi farvi catturare da questo universo strettamente ai confini del fantasy. Forse è il linguaggio che non mi ha particolarmente coinvolta, o forse semplicemente sono io a non essere riuscita a mettermi in linea d’onda con Douglas ma a distanza di molto tempo dalla sua lettura, a tutt’oggi persistono in me le perplessità che riscontravo al momento della prima scoperta dell’opera.

5DF4DF4DE8F4E		9788804507949		00000006	02 aprile 2002		3

Ho impiegato un bel po’ di tempo, quasi un anno, per prendere in mano quello che è il seguito di quel capolavoro nel suo genere che è la Guida Galattica per Autostoppisti, del grande e mai troppo compianto Douglas Adams: in parte perchè volevo godere dell’indugio che si prova quando si ha a disposizione un qualche gran piacere e si attende a consumarlo, e in parte perchè, forse più inconsciamente che altro, temevo che – come spesso accade – il seguito di un capolavoro non è mai alla sua altezza… La Guida, lo ribadisco, è un capolavoro anche solo per quanta influenza abbia sparso ovunque, molta anche al di fuori dell’ambito letterario, oltreché per il favore e l’apprezzamento universale di cui gode; il compito di Ristorante al termine dell’Universo non è stato certo facile, accollandosi la responsabilità di stare dietro all’enorme successo del predecessore e proseguire sulla strada della serie (“una trilogia in 5 parti” come la definì ironicamente lo stesso Adams). In esso, dunque, continuano le folli avventure della strana banda dell’ex-presidente della Galassia Zaphod Beeblebrox, della conturbante Tricia McMillan detta Trillian, dell’umano molto stralunato Arthur Dent, dell’alieno molto umano Ford Prefect, dell’androide paranoico Marvin e di tutto il restante “cast” della serie, continuamente arricchito da nuovi personaggi e sballottato in estenuanti, incredibili avventure – in particolare, questa volta, i protagonisti sono impegnati nel compito affidato a Zaphod di individuare chi comanda veramente nell’Universo… Il tutto nel tipico stile di Adams: fantasia a go-go, una buona dose di follia, tanta almeno quanta ve ne sia di profondità filosofica e di pragmatismo sociologico (nel comportamento di molti personaggi alieni della serie è facile riconoscere certe peculiarità sovente opinabili della razza umana…), sketches letterari di purissimo humor anglosassone alla Monty Python (non a caso Adams collaborò con il geniale gruppo comico inglese), e una storia al cui filo logico è praticamente impossibile stare dietro – forse proprio perchè un “filo logico” non esiste nemmeno in essa…
Ora: posto che – appunto en passant – continuo a non capire perchè i libri della serie della Guida Galattica vengano etichettati da più parti come opere di fantascienza sic et simplicer, il che lo possono essere solo per l’ambientazione scenografica, ma che della “fantascienza” per come viene normalmente ritenuta e soprattutto apprezzata dai suoi appassionati hanno veramente poco o nulla, devo ammettere che lo scrivente di sicuro è di parte, Douglas Adams e i suoi libri sono stati una delle più belle scoperte mai fatte nella personale “carriera” di lettore… Non si può non notare che l’aver conosciuto lo scrittore inglese dalla Guida Galattica, ovvero dal suo capolavoro, è un po’ come aver studiato gemmologia con il diamante più grande e prezioso del suo genere: tutti gli altri, siano anche di poco più piccoli di quell’assoluto, rischieranno di sembrare inferiori – e magari lo saranno, paradossalmente pur essendo migliori di ogni esemplare d’altro genere… Qualcuno – leggendo giudizi qui e là sul web – ritiene Ristorante… anche superiore alla Guida; altri reputano che il primo capitolo della serie sia la pietra miliare e il fulcro attorno al quale tutti gli altri – da Ristorante in poi – orbitino, godendo di propria bellezza ma in (buona) parte anche di luce solare riflessa dalla Guida… Devo ammettere di concordare più con questa seconda opinione – ma forse, appunto, della Guida Galattica sono stato e resto così infatuato da sminuire, anche involontariamente, il valore dei capitoli successivi; eppure la sensazione che in certe parti affiora di una minor spontaneità narrativa nel testo lo avuta, come di un più esiguo apporto di gag fulminanti (che non mancano, sia chiaro!) per lasciare più spazio al portare avanti la trama e il susseguirsi degli eventi… Inoltre, Ristorante al termine dell’Universo manca sostanzialmente di un “finale”, denotando di essere stato concepito come vero e proprio seguito e parte del work-in-progress che poi è diventata la serie completa della Guida; certamente questa evidenza può anche non essere considerata importante – in fondo i tanti eventi/episodi dei quali si contraddistingue la storia hanno nel proprio evolversi la risoluzione, ovvero la fine/inizio del successo episodio, ma se (ovviamente, direi per giunta) la Guida Galattica vive di vita propria, fonte dei propri seguiti ma al contempo indipendente e leggibile come opera a sè stante, Ristorante è similmente leggibile ma non riesce a non dipendere dal predecessore…
Dunque? Don’t panic! – mi viene da pensare: Ristorante al termine dell’Universo è un libro bellissimo da leggere, divertente, surreale, folle, arguto, geniale, da consigliare senza alcun dubbio: è uno dei quattro meravigliosi pianeti orbitanti a quella sublime stella che è Guida Galattica per Autostoppisti, centro di uno spassoso sistema spaziale dal quale credo sia opportuno partire, se lo si vuole scoprire con il massimo godimento possibile… E se prima di leggere le opere di Adams avete ancora qualche domanda sulle stesse, sappiate che tanto la risposta sarà sempre 42!

F4845MBN12348		9788804517580		00000006	03 marzo 2003		4

Spiritoso e coinvolgente come tutti gli altri capitoli della saga “La vita, l'universo e tutto quanto” è l’ennesimo lavoro di Douglas Adams in grado di tenere il lettore col fiato sospeso e allo stesso tempo suscitare inevitabili risate.
Ormai molti dei personaggi sembra di conoscerli personalmente tanto da risultare famigliari nonostante siano robot con manie depressive o egocentrici alieni a due teste.
Proprio come per i protagonisti la capacità del lettore di sorprendersi per le bizzarrie dell’universo è notevolmente diminuita e si accettano più facilmente alcune divertenti assurdità, tuttavia tali assurdità non possono evitare di sorprendere anche quando ormai si è convinti che lo scrittore abbia ormai esaurito ogni possibilità.
È una lettura piacevole che può essere fatta spegnendo il cervello e semplicemente lasciandosi trasportare, anzi, è molto meglio smettere di pensare leggendo questo libro e accettare semplicemente l’umorismo di queste pagine.
La storia è accattivante e sebbene abbia come fulcro centrale la salvezza dell’universo riesce a essere leggera, ad attirare l’attenzione sono più i singoli eventi affrontati dai personaggi piuttosto che il quadro d’insieme.
Lo consiglio caldamente a tutti coloro che hanno letto e apprezzato “Guida galattica per gli autostoppisti” e “Ristorante al termine dell’universo” in quanto le pagine sono ricche dello stesso bizzarro quanto geniale umorismo.

87YTGFC12W3ER		9788804641759		00000006	26 marzo 2014		3

Quarto “capitolo” della più folle saga fantascientifica che la letteratura possa vantare (dopo la celeberrima Guida Galattica per Autostoppisti e i seguenti Ristorante al termine dell’Universo e La Vita, l’Universo e tutto quanto – guardate qui i post relativi sul blog) e per la quale lo scrivente ha eletto Douglas Adams al rango di maestro del più geniale, raffinato e irresistibile humor, Addio, e grazie per tutto il pesce (sempre Mondadori, con traduzione di Laura Serra) rappresenta in realtà una certa digressione al di fuori della incredibile rotta cosmica percorsa dalla serie, come una sorta di “parentesi” aperta dall’autore nel mezzo del bizzarro fluire degli eventi vissuti dai vari protagonisti della saga – la quale peraltro, come già rimarcato, ha la caratteristica di calmarsi lungo i capitoli successivi al primo, insuperabile come vulcanicità narrativa…
In Addio, e grazie… la storia si focalizza su Arthur Dent, il protagonista terrestre della serie, lasciando quasi in disparte gli altri personaggi – eccetto l’alieno Ford Prefect, amico fraterno di Arthur, ed a parte la “comparsata” finale del mitico Marvin, l’androide paranoico – ma soprattutto la narrazione si basa su alcune domande che nei precedenti volumi affiorano solo marginalmente nella vicenda: qual’è il messaggio finale di Dio alle sue creature? Perchè i delfini sono scomparsi all’improvviso dal pianeta Terra? E soprattutto – visto che lì Arthur ritorna dopo otto anni di viaggi galattici (e grazie ad un autostop spaziale): la Terra è veramente stata distrutta dai malefici Vogon per fare posto ad un’autostrada iperspaziale, oppure no?
Con tutto ciò, la vicenda narrata da Addio, e grazie… è meno folle e scoppiettante del solito, anzi quasi seriosa in certi tratti, nei quali il notevole quid surreale fondamentale della serie non è dato dalle dosi massicce di umorismo ma più dalle riflessioni di Arthur (peraltro “impegnato” in una storia d’amore con una ragazza che pare sapere cose non nuove per lo stesso Arthur) sulle suddette questioni. Certo non mancano parti tipicamente Adamsiane – vedi il bizzarro capitolo 21, ad esempio – tuttavia, lo ribadisco, Addio, e grazie… sfugge abbastanza dalla dimensione creata dal suo stesso autore e non solo per meri motivi letterari – come ad esempio Wikipedia riporta. Per questo il finale non è definibile come propriamente tale, forse perchè la storia non ha invero nemmeno un vero e proprio “inizio”, e tale peculiarità sembra sostenuta dallo stesso Adams, che chiosa l’epilogo del libro scrivendo: “C’era un senso in questa storia, un senso che però al momento sfugge alla mente del cronista”. Una “parentesi” nella narrazione solita, come appunto ho scritto in principio, che si chiude senza aggiungere granché al senso generale della serie ma senza dubbio riuscendo ad accrescere le “aspettative” dei lettori per il quinto capitolo della serie, e in ogni caso rappresentando sempre una lettura bizzarra, gustosissima e divertente, seppur meno immediata delle precedenti – ma dal genio umoristico di Douglas Adams ci si deve aspettare di tutto, dunque anche questo…

0OKM7YTGFV12W		9788804572114		00000006	31 maggio 2007		4

Ed eccomi qui, all’ultimo capitolo della “trilogia in cinque parti” creata da Douglas Adams e universalmente nota come la serie della Guida Galattica per Autostoppisti, il titolo del primo libro che non mi stancherò mai di definire una delle più fenomenali letture che si possano affrontare, e non solo dal punto di vista prettamente umoristico…
Prima di disquisire su Praticamente innocuo (Piccola Biblioteca Oscar Mondatori, con traduzione di Laura Serra) dovrei gioco forza rimandare chi sta leggendo questo articolo ai precedenti dedicati agli altri libri della serie (e a Douglas Adams in generale); in essi si trova già la peculiarità che ne caratterizza lo sviluppo nei suoi cinque capitoli, ovvero l’andare in calando della meravigliosa, geniale, probabilmente irripetibile carica umoristica della Guida Galattica…, per fare spazio ad una costruzione narrativa più strutturata ovvero meno immediata, e a una più marcata natura surreale e, per certi versi, più classicamente fantascientifica delle vicende dei protagonisti della saga. Naturalmente questo non significa che leggendo il primo libro si rida a crepapelle mentre leggendo i seguenti non ci si possa più divertire: semmai, Adams ha voluto (forse dovuto) tenere più a freno l’iniziale struttura a sketch della storia – struttura mooooolto montypythoniana, l’ho già rimarcato più volte – al fine di meglio sviluppare una vicenda già di propria natura e concezione non certo semplice e lineare e portarla avanti con una pur stravagante logica fino alla sua conclusione… Praticamente innocuo, in effetti, è probabilmente il libro della serie che meno basa il proprio quid umoristico sulla gag, sulla trovata d’effetto divertente e immediata, per basarlo invece sull’assurdo, sull’incredibile/inverosimile e sul bizzarro, che diverte per come stravolge totalmente qualsiasi ipotizzabile realtà scagliandola nella fantasia a volte come un sasso contro un vetro… Ed è il libro la cui lettura evidenzia chiaramente, al lettore che già abbia letto i precedenti libri della serie, come la logica creativa con la quale Adams ha scritto le sue opere debba non inevitabilmente ma quasi necessariamente richiedere una lettura di esse in senso ordinato e possibilmente cronologico: non solo e non tanto per seguire correttamente l’evolversi delle vicende dei protagonisti – anche perché in fondo ogni libro si può reggere da sé, come lettura a sé stante, pur lasciando qualche punto oscuro nel lettore – ma proprio e soprattutto per star dietro all’evoluzione narrativa, stilistica e “atmosferica” della serie, dalla Guida Galattica… con le proprie peculiarità fino a questo ultimo Praticamente innocuo con le proprie altre.
Dunque, nel caso abbia dichiarato altro nelle precedenti “recensioni” – a ragione per quanto ne potessi avere, allora – ora, forte della lettura dell’intera serie, devo dire che chi la voglia affrontare lo debba preferibilmente fare nell’ordine di uscita dei suoi libri, appunto, e pur rimarcando l’indipendenza l’un dall’altro: il che vuole rimarcare anche il complessivo valore della serie della Guida Galattica… e di Douglas Adams suo autore, un piccolo/grande monumento della scrittura umoristica e non solo, anglosassone certamente ma non solo… Da leggere e conoscere in ogni caso, dacché viceversa si ignorerebbe un elemento fondante e grandemente ispiratore della letteratura contemporanea.

Z54S8ER1W09U5		9788804401841		00000005	01 settembre 1994	5

Anche se non è uno dei suoi libri più riusciti, "Preludio alla Fondazione" è il necessario prequel del "Ciclo della Fondazione", una delle più celebri e importanti saghe di Isaac Asimov e del genere fantascientifico, ultima parte del ciclo delle "Cronache della Galassia". Come in tutti i libri di Asimov le tematiche trattate risultano essere estremamente attuali al lettore contemporaneo: la ricerca del giovane Hari Seldon dei principi della psicostoria, la scienza che permette di prevedere matematicamente il futuro dell'umanità, non solo pone le basi di tutti i romanzi successivi, ma presenta inoltre interessanti spunti di riflessione in ambito politico e morale. Lo stile, anche se molto distate da quello usato da Asimov nei libri più celebri del ciclo, permette anche di comprendere il genio dell'autore gettando una nuova luce sull'intera saga, arricchendola di colpi di scena inaspettati e stupefacenti rivelazioni.

ZXCVH852457YB		9788804373308		00000005	03 novembre	1993	4

Il 4 giugno 1989 Isaac Asimov inizia il suo ultimo romanzo: Forward the Foundation, che diventerà in italiano Fondazione Anno Zero. È in un momento critico della sua vita. Le sue condizioni di salute stanno rapidamente peggiorando e pochi mesi dopo sarà costretto al ricovero ospedaliero. Dopo una lunghissima pausa dai romanzi, nel 1981 la sua casa editrice, Doubleday, gli ha imposto di rimettere mano alla saga della Fondazione. Così, un po’ controvoglia, Asimov si darà da fare per scrivere L’Orlo della Fondazione, il primo dei suoi best-seller (fino ad allora nessuna sua pubblicazione era entrata nell’autorevole classifica del “New York Times” dei romanzi più venduti). Seguirà Fondazione e Terra nel 1986, e intanto altri due nuovi romanzi della saga dei robot, I robot dell’Alba e I robot e l’Impero. Dopo aver unito i due suoi grandi cicli della fantascienza, quello della Fondazione e quello sui robot, l’obiettivo è rendere più coesa la struttura del grande affresco che emerge dalle sue opere. L’incontro casuale con un giovanissimo lettore nell’ascensore del suo condominio a Manhattan convince Asimov a partire dagli antefatti: con Preludio alla Fondazione realizza dunque il suo primo prequel, raccontando delle origini avventurose della carriera di Hari Seldon e della sua fondamentale Psicostoria. Il romanzo viene pubblicato nel 1988 e ottiene un grande successo di pubblico, ma Asimov lascia volutamente aperta la storia per introdurvi un nuovo capitolo, dato che il Preludio terminava con Seldon poco più che trentenne. Quando Asimov si mette al lavoro su Fondazione Anno Zero, l’idea che gli ronza in testa è: come ha fatto il giovane matematico di Helicon, giunto nella capitale dell’Impero per presentare una bislacca teoria che stimola l’interesse del primo ministro Demerzel, a trasformarsi nel venerando vecchio che compare nelle prime pagine di Fondazione, lo psicostorico temuto e rispettato in tutta la galassia che comparirà a più riprese nella Volta del Tempo di Terminus nei secoli successivi?
Inizialmente, l’idea di rimettere mano a un romanzo non affascina particolarmente Asimov. Nonostante il rilancio della sua produzione narrativa negli ultimi anni, trova sempre più difficile scrivere romanzi: per contro, i suoi saggi – scientifici, storici, dei generi più vari – scorrono al consueto incredibile ritmo di produzione. Con i romanzi, inoltre, Asimov comincia a soffrire di problemi di umore: spesso, trovare il modo per incastrare tra loro le varie tessere della trama o proseguire una vicenda troppo ingarbugliata gli costa fatica, lo porta a rimuginare per diversi giorni; una condizione in cui, nelle sue vesti di prolifico saggista, non si è mai trovato. Per questo, Fondazione Anno Zero viene abbandonato per diverso tempo; a complicare la situazione è anche il peggioramento della salute. Per la prima volta nella sua vita, Asimov comincia a passare alcune giornate al letto, sospendendo quel regolare ritmo di lavoro che lo vede svegliarsi ogni giorno alle sei e lavorare alla macchina da scrivere (o al computer) per circa dieci ore. Quella che sembra una semplice stanchezza si rivela presto il sintomo di una malattia. La moglie Janet sospetta già da qualche tempo che i sintomi possano essere ricondotti a un’infezione di Hiv; ma il medico di Asimov, che nel 1983 lo aveva sottoposto a un riuscitissimo intervento di triplo bypass, si rifiuta di effettuare le analisi. Il ricovero ospedaliero fa emergere la tragica verità: Asimov ha contratto l’AIDS per una trasfusione di sangue infetto. Non gli restano che un paio di anni da vivere. È qui che emerge improvvisamente un’idea: fare di Fondazione Anno Zero una sorta di testamento spirituale. Come scriverà successivamente la moglie Janet, nel narrare la lenta vecchiaia di Hari Seldon e poi la sua morte Asimov «uccideva se stesso».

ASDFGH85207C5		9788804395942		00000005	05 aprile 1994		4

L'Impero Galattico è crollato e la barbarie durerà trentamila anni. Solo Hari Seldon ha la formula per la salvezza.
Hari Seldon, uno scienziato, ha in mano la soluzione per scongiurare la barbarie di 30.000 anni che seguirà al crollo dell'Impero Galattico, e ridurla unicamente a mille. La psicostoriografia - una scienza statistica altamente precisa in grado di prevedere i comportamenti futuri dei 5 milioni di miliardi di abitanti della Galassia - è lo strumento eccezionale che darà ad Hari Seldon e ai suoi successori della Fondazione sul pianeta Terminus la capacità di guidare la storia verso la luce di una nuova costruzione. Ma ciò che resta dell'Impero si opporrà. In questo romanzo trovate i primi 200 anni della narrazione.
Una delle storie di esordio di Asimov, creata quasi per caso nel 1941 mentre attendeva di parlare con John W. Campbell jr. direttore di Astounding Science Fiction, il ciclo della Fondazione inaugurato da questo romanzo delinea con credibilità ed efficacia la storia della decadenza, mettendo da parte creature incredibili ed alieni minacciosi, ma dando forma alla varietà della storia sulla base dei personaggi del romanzo. Hari Seldon rimane solo sullo sfondo come l'epico fondatore della psicostoriografia, mentre sono persone come Salvor Hardin, primo sindaco di Terminus, e Hober Mallow, principe-mercante, che portano la Fondazione al rango di superpotenza tecnologica, l'unica a detenere il potere atomico in tutta la Galassia.
Scritto con intelligenza e naturalezza, nella sua evoluzione molto semplice, Cronache della Galassia è un cult della fantascienza che non ci si può permettere di non leggere.
Isaac Asimov è nato a Petrovichi, nella provincia russa di Smolensk nel 1920. Emigrato negli Stati Uniti si è laureato in chimica e biologia, materie che gli hanno dato le adeguate conoscenze scientifiche per la costruzione dei suoi mondi. Il più prolifico e importante scrittore di fantascienza dai tempi di H. G. Wells ha donato al mondo più di 450 scritti tra romanzi, saggi e pubblicazioni divulgative.
Asimov deve al mondo la materia degli intrighi dei suoi romanzi, il mondo deve ad Asimov la narrazione più serial che si conosca nella fantascienza.

ASD024E09IJB1		9788804119142		00000005	06 maggio 1994		4

Secondo libro della fortunata Trilogia della Fondazione, secondo appuntamento con il progetto Seldon che dovrebbe evitare che alla fine del Primo Impero galattico subentri un periodo di barbarie lungo trentamila anni, riducendo tale tempo ad appena mille anni, quello necessario affinché un Secondo Impero possa costituirsi e garantire pace e serenità.

Asimov ci aveva lasciati nelle Cronache della galassia con la Fondazione, il pianeta alla periferia estrema della galassia, dove Hari Seldon aveva inviato un gruppo di scienziati, diventato un centro commerciale importante e potente, passando attraverso varie crisi che venivano brillantemente risolte passando da un tipo di società a un altro, in un parallelismo con quanto accaduto sulla Terra tanto evidente quanto interessante.

Il secondo libro è diviso in due parti. Nella prima la potenza della Fondazione aumenta sempre più fino a trovarsi a dover fronteggiare addirittura l’Impero Galattico. La seconda parte invece vede la minaccia causata da un essere non comune, un mutante che sembra avere poteri straordinari e contro il quale la Fondazione sembra impotente.

Il crollo della galassia centrale definisce un passaggio essenziale quindi. Fino a questo momento la tecnica aveva avuto un ruolo predominante, garantendo il dominio su tutto e tutti. L’apice viene raggiunto con la prima parte del libro, ma poi arriva il Mule, questo mutante con sviluppati poteri mentali, che mette in crisi l’intero sistema minando addirittura il progetto. La tecnica sembra insufficiente davanti a qualcosa che è più grande e incomprensibile. Qui sta la nuova crisi. Un punto ben evidente nel libro, quasi a sottolineare una rottura con tutto quello che c’era prima. Ma perché questa nuova crisi è così ampia? Perché sembra molto più profonda rispetto alle precedenti? Forse perché le precedenti crisi erano qualcosa che l’uomo aveva davvero affrontato nel corso della sua evoluzione. In questo caso non c’è niente di simile come esperienza e forse potrebbe essere il passo successivo che l’umanità dovrà affrontare.

La narrazione è avvincente e lineare e il lettore è proteso verso la scoperta di quello che accadrà alla Fondazione cercando di capire poi se la fantomatica Seconda Fondazione esista davvero, ossia quel mondo che era stato creato da Seldon insieme alla Prima Fondazione e che si trova al capo opposto della galassia rispetto a essa.

1QWSD0IJ56TYH		9788804406822		00000005	03 settembre 1994	5

Il Mule, primo cittadino dell'Impero, svela la sua complicata psicologia nella ricerca disperata della Seconda Fondazione, una minaccia con la sua presenza segreta.
Al cospetto del Mule si presentano due fedeli servitori dell'Impero, Han Pritcher, un Convertito alla lealtà verso il suo signore, e Bail Chanis, un giovane e brillante generale di cui il dittatore ha preferito conservare l'integrità mentale. La Seconda Fondazione appare sempre più come una minaccia infida, se non altro perché intacca la possibilità che il Mule abbia il controllo totale sulla Galassia e su tutte le menti. E' quindi il tempo di adottare nuove strategie per la battaglia. Ma il vincitore... uscirà allo scoperto?
Concludendo la trilogia centrale della Fondazione, L'altra faccia della Spirale ci mostra per la prima volta il volto umano di un grande personaggio, il Mule. Se nei primi due romanzi (Cronache della Galassia e Il Crollo della Galassia Centrale) il vero personaggio di Asimov era la storia con il suo continuum e con i suoi strappi drammatici, in questo romanzo il Mule - il primo cittadino dell'Impero - viene svelato nella sua fragile psicologia che lo porta a desiderare, a causa della sua anormalità, che ogni minima stella della galassia sia nelle sue mani.
Lo stile di Asimov è molto descrittivo e non è schiavo dei dialoghi, e per la prima volta viene presentata la Seconda Fondazione dall'interno con i suoi misteriosi oratori.
La capitale galattica Trantor diventa esempio per le successive rappresentazioni fantascientifiche di future megalopoli (vedi Coruscant in Guerre Stellari). Il livello narrativo rimane ottimo e la capacità descrittiva si mantiene asciutta ed essenziale, regalando grandi emozioni in breve spazio.
Isaac Asimov è nato a Petrovich, nella provincia russa di Smolensk nel 1920. Emigrato negli Stati Uniti si è laureato in chimica e biologia, materie che gli hanno dato le adeguate conoscenze scientifiche per la costruzione dei suoi mondi. Morì, con grande dispiacere di tutti i suoi lettori, nel 1992. Oltre al ciclo della Fondazione ha scritto il Ciclo dei Robot e il Ciclo dell'Impero.
Il Ciclo dei Robot tratta la diffusione delle macchine a cervello positronico e della difficoltà di accettazione da parte degli uomini. Fanno parte di questo ciclo anche scritti come Io, Robot e L'uomo bicentenario, da cui è stato tratto anche un film.
Una curiosità riguardante il ciclo della Fondazione: Asimov sarebbe stato ispirato dalla storia romana come fu narrata da Gibbon in The Decline and Fall in Roman Empire.

ZXDFG95PLJH65		9788804398165		00000005	26 settembre 1995	4,5

Dopo trent'anni Asimov si rimette alla macchina da scrivere, per dare un seguito alla più famosa saga fantascientifica. La Seconda Fondazione è ancora pericolosa...

Sono passati 498 anni da quando Hari Seldon fondò la Prima Fondazione e la scienza della psicostoriografia. Al crollo del grande Impero galattico governato dal pianeta-città Trantor avrebbero fatto seguito 30.000 anni di barbarie, se Seldon non avesse trovato il modo di prevedere le mosse dei trilioni di miliardi di esseri umani sparsi per tutta la galassia, e guidarle. Con l'ausilio dei poteri mentali di una casta nascosta e misteriosa: la Seconda Fondazione. Tutto sembra andare come previsto cinque secoli prima dallo scienziato, che appare nei momenti cruciali grazie ad una sorte di visione-ologramma. Ma secondo Goran Trevize, consigliere di Terminus - il pianeta tecnologicamente più avanzato della galassia e sede della Prima Fondazione - il piano di Seldon è troppo perfetto. E la minaccia mentale della Seconda Fondazione riaffiora quando la si credeva debellata per sempre.
Il quarto volume della saga della Fondazione si presenta in linea con i tre romanzi centrali che hanno fatto la storia della fantascienza. La trama è avvincente e ben congegnata, grande qualità questa del maestro Asimov, anche se i personaggi risultano essere delle pedine sull'immenso scacchiere non solo galattico ma anche narrativo: troppo funzionali al racconto e poco profondi. A cinquecento anni dalla nascita della Prima Fondazione Asimov sa come farci rimanere svegli, inserendo nella trama del ciclo la ricerca di un mitico pianeta, chiamato Terra.
La lettura procede sicura e svelta verso la fine del romanzo, che, tuttavia, delude leggermente, se non altro per ciò che viene messo sul fuoco all'inizio di esso.
Rimane comunque un grande scritto, un nuovo degno capitolo del parente nobile di Guerre Stellari.
Nasce a Petrovichi (Russia) nel 1920 e all'età di 3 anni segue i genitori che emigrano negli Stati Uniti. Laureato in Chimica e Biologia, insegna presso la School of Medicine dell'università di Boston.
Contemporaneamente dal 1939 svolge attività di scrittore che lo porterà a ritirarsi dall'insegnamento nel 1950 per dedicarsi alla scrittura a tempo pieno.
Nell'arco di oltre cinquant'anni sfodera la bellezza di 450 pubblicazioni, tra cui molte divulgative, anche se è ricordato soprattutto per la sua imperiosa e qualitativamente alta produzione fantascientifica. La sua convinzione che il destino dell'uomo sia nelle proprie mani si nota chiaramente nella sua produzione letteraria. Isaac Asimov è morto a Manhattan il 6 aprile 1992.

XCV9652175387		9788804403029		00000005	09 aprile 1995		4

Fondazione e terra, come è noto, è la conclusione della storia fantascientifica più famosa e amata mai scritta. 
Credo che la fine di una storia sia spesso deludente, per una serie di meccanismi intrinseci al problema generale “narrare una storia”, e che questi meccanismi abbiano operato anche con la Fondazione. Finché il racconto è aperto infatti, Asimov ha tutto lo spazio che la sua fantasia richiede, e anche il lettore è libero di fantasticare sul canovaccio del racconto. Tutto quadra, e per quanto non quadra la soluzione viene rimandata.
Al momento del finale Asimov deve tirare le fila, e la storia resta imbrigliata in una delle molte soluzioni possibili, che può ovviamente non piacere al lettore (io per esempio non amo Gaia che mi fa pensare a una comune di vecchi hippies che vendono catenine in spiaggia). L’interesse eccezionale della trilogia poi aveva generato un’aspettativa proporzionale per la sua conclusione, aspettativa che era quasi impossibile non deludere. Sono libri e libri che ci occupiamo della sorte di niente di meno che la galassia, era dura rilanciare. 
In sostanza quindi, il libro è all’altezza del resto della saga, ma meno bello perché ne è la fine. La colpa non è di Asimov, che non sarà mai lodato abbastanza, ma dell’ineliminabile inferiorità delle conclusioni rispetto agli inizi. 

LG43D58VGCS4C		9788804314660		00000004	13 giugno 1993		4,5

L'Amleto è, sostanzialmente, un dramma illimitato. Perché? Perché è stato analizzato e interpretato attraverso le varie epoche, fino ai giorni nostri, in questo consiste la sua grandezza. Shakespeare con l'Amleto ci dona quello che è un meraviglioso affresco della natura umana, Amleto come personaggio racchiude in sé numerose sfaccettature della natura umana, chi non si riconosce in almeno un aspetto di questo personaggio? Amleto non è l'eroe del dramma, ma è il villain ( il cattivo shakespeariano), egli tratta male la donna che lo ama, ne uccide il padre e anche il fratello. Ma il dramma sembra reggersi sull'indecisione di Amleto a compiere la sua vendetta nei confronti dello zio, non a caso il dramma è stato definito anche dramma ''dell'inazione''. Tutto ruota attorno ad Amleto e ai suoi problemi, è lui il motore della tragedia. Amleto è anche visto come il motore del romanticismo, perché essenzialmente Amleto sembra essere afflitto da un ''male di vivere'' che lo rende un pessimista(a tratti cosmico).

Tuttavia, Amleto è anche un personaggio dall'intelletto sconfinato, le sue riflessioni ci fanno riflettere sul valore della vita e su ciò che ci circonda.Infatti è famosissimo il terzo monologo di Amleto nel quale egli è scisso tra'' to be or not to be'' , è questo essenzialmente il suo dramma, essere o non essere, agire o non agire, vivere o non vivere, ne vale la pena? 

Altro tema fondamentale è quello della follia(madness), Amleto utilizza quest'ultima come mezzo per la sua vendetta, nonostante egli non riesca a decidersi ad attuarla. La pazzia entra in scena dopo la comparsa del fantasma di suo padre, e accompagnerà Amleto per tutto il dramma, fino alla svolta provvidenziale in cui il protagonista affermerà: '' essere pronti è tutto'' , questa affermazione spiazza un po' il lettore, non ci sono tracce della provvidenza prima di questo verso. Tuttavia, è necessario ricordare che è inutile cercare la coerenza nei personaggi di Shakespeare,l'autore scrive prima dell'avvento del romanzo borghese e dunque il realismo non è sicuramente un elemento fondamentale. 

Con questo dramma Shakespeare sembra aver segnato l'inizio del dramma moderno in cui l'uomo è messo al centro di questo meraviglioso sistema, che è il teatro, considerato da Amleto strumento di indagine della realtà per eccellenza.

A5CX5R45R525B		9788806176938		00000003	31 marzo 2005		4

Ulisse, durante la guerra di Troia, fu una figura essenziale per la vittoria greca, grazie alla sua astuzia e perspicacia, tanto che Omero, dopo secoli, lo decanterà nel suo capolavoro, l’”Odissea“, da cui prende nome il nostro romanzo. Solo che, inaspettatamente, Troia non è da localizzare nell’odierna Turchia ed Ulisse non era, quindi, ellenico. Una verità importante che riemergerà quasi tre millenni e mezzo più tardi, quando Dirk Pitt indagherà su eventi catastrofici in grado di distruggere il pianeta. Tra reperti archeologici, enigmi storici, sette di donne fascinose, Clive Cussler ci porterà a rivedere tutte le nostre convinzioni riguardo ai famosissimi poemi omerici ed i loro personaggi.

Premetto, prima di scrivere qualsiasi altra cosa, che ho letto il libro molto, molto tempo fa, ma lo ricordo piuttosto bene, perché è stato il primo romanzo di Cussler che ho letto ed apprezzato… ma questo lo vedremo in seguito.

Detto ciò, lo stile è inimitabile ed a me è sempre piaciuto. Lo trovo scorrevole e capace di unire descrizioni, dialoghi e nozioni storiche senza mai scadere nella noia o nell’ovvietà. Lessico variegato ma non ridondante, che stuzzica il lettore.

La trama regge, anche se talora vacilla: l’idea di collocare Troia e, di conseguenza, Ulisse al di fuori del Mediterraneo potrebbe far storcere (con ragione) il naso ai più, ma proseguendo la lettura ci si domanda senza vergogna se le possibilità narrate non siano davvero fattibili. Non mancano, però, alcune incongruenze e soprattutto qualche cliché avventuroso che rischia di rendere un po’ banale la narrazione.

Lo consiglierei? Sì, lo consiglio. Per avvicinarsi a Cussler è un buon titolo, ma, attenzione, non è il migliore. Quindi, qualora non vi soddisfacesse a pieno, donate il beneficio ad un autore davvero meritevole e offritegli una seconda possibilità con un’opera ancor più significativa.

83UEHE3DHY48F		9788804534396		00000002	23 febbraio 2004	5

Grandi speranze è il libro "capolavoro" di Dickens e proprio per questa sua caratteristica che l ho letto. In questo libro vi dovete dimenticare di tutti gli Oliver Twist, di tutti i David Copperfield... insomma dimenticatevi il Dickens che conoscevate perchè qui ne vedrete all'opera uno totalmente diverso. 
Iniziamo con la trama che tratta il percorso di crescita del giovane Pip; difatti il libro è etichettato come romanzo di formazione. Le vicende di Pip si incrociano con svariati personaggi, tutti con caratteristiche diverse e tutti caratterizzati meravigliosamente. 
Il personaggio è diverso da tutti i personaggi Dickensiani difatti non é il solito bimbo eroe anzi dove esso è portatore unicamente di virtùin un mondo di vizi; qui invece il protagonista all'inizio è portatore di virtù ma con l'andare avanti della trama esse vengono sostituite con vizi quali il desiderio di arrichirsi, il desiderio di ribalta sociale..... personaggio chiave nella trasformazione del giovane Pip sarà Estella, che a mio dire é il simbolo delle sue speranze. La ragazza in questione è insensibile e spezza tutti i sentimenti di Pip sul nascere e il protagonista proprio per avere qualche speranza con lei decide di diventare un gentiluomo(certo qui verrà anche aiutato dal fato). Questo suo percorso verrà circondato da ambiente al contempo meravigliosi ma ricchi di malinconia. 
Lo stile del libro è sublime con alcune similitudini che toccano picchi di stile altissimo, inoltre lo scrivere dell'autore è pregno di ironia e il che è solo un bene per il libro.
Ora vorrei analizzare un altro elemento in questa storia ovvero l'assenza del cattivo, infatti all'inizio il cattivo potrà sembrare Magwitch ma poi si scoprirà l'animo nobile che esso era, poi potrà sembrare il sign. Pumblechook ma esso a mio modo di vedere è solo lo specchio della società in cui vive, é il simbolo dell ipocrisia e dell'opportunismo. Infine la cattiva potrà sembrare la sig. Havisham ma essa compie le sue malefatte solo perché il mondo le aveva tolto molto e come per uno scambio equivalente essa voleva dare al mondo ciò che esso ha dato a lei. Alla fine comunque compierà un atto di redenzione,che magari non cancellerà il male causato ma la fa ricordare come un personaggio capace di ammettere i propri errori e capace in qualche modo di rimediare..... questa mancanza del cattivo fa vedere come il libro sia molto umano infatti ogni personaggio in sè ha un pò di luce e un pò di ombra..... eccezzionale. 
Insomma questo libro è il più strettamenre realistico tra i libri scritti dall'autore ed é denso anche di un senso di disillusione che alla fine riesce anche a far colare qualche lacrima dai vostri occhi. CAPOLAVORO

ZDRT6781WEFGN		9788809766013		00000001	24 agosto 2011		3,5

Seppur fino a prima della lettura di questo libro non avessi ancora letto nulla di Jules Verne, è un autore che mi ha sempre affascinato. Alcune delle sue opere sono decisamente delle pietre miliari, che leggerò sicuramente a breve dopo questo “Viaggio al centro della terra”.
La scrittura di Verne è semplice, scorrevole e coinvolgente. La storia che ci va a raccontare immagino fosse, per gli standard dell’epoca, decisamente originale, ed una volta giunti alle viscere della terra(non proprio al centro, attenzione), le ambientazioni si fanno a loro volta suggestive e ben descritte dall’autore, che permette al lettore di farsi un immagine se non ottimale, quantomeno ben chiara dei luoghi descritti.
Quello che lascia un po' con l’amaro in bocca è la velocità vertiginosa con la quale si svolgono gli eventi, dalla scoperta della possibilità di arrivare al centro della Terra da parte del geologo Lidenbrock e del nipote, che decifrano del codice runico in tempi degni di Husain Bolt, fino all’ uscita dalle profondità della Terra. Si ha la sensazione che molte situazioni si potessero sviluppare di più e meglio. Un esempio? Ma come, un geologo così affamato di scoperte e di avventure, alla vista, da lontano, di un abitante delle viscere della Terra, seppur di grandi proporzioni, scappa immediatamente a gambe levate? Ma d’altronde dovevo aspettarmelo che, dopo aver incontrato libri lunghi decisamente più del dovuto, ne avrei incontrati altri più brevi di quanto avrebbero dovuto essere.
Nonostante ciò il libro scorre piacevolmente, e veniamo accompagnati nelle viscere della terra dai nostri coraggiosi protagonisti, che ci mostreranno però, che talvolta nemmeno il coraggio più incrollabile, la fame di successo, gloria e scoperte, permettono di superare i limiti insormontabili che la natura ci impone. Ci sono cose che non sono decisamente per gli esseri umani, e mai lo saranno.
Questa recensione è decisamente breve e sbrigativa, ed è una cosa voluta, così da rendere onore al libro e renderne l’idea.

“Ma finchè il cuore batte, finchè i polmoni respirano, io non permetto che uomini dotati di volontà si abbandonino alla disperazione!”